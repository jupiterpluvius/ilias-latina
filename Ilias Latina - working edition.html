<html>
<head>
<title>Ilias Latina</title>
<link href="https://fonts.googleapis.com/css?family=Source+Sans+Pro:400,400i,700&amp;subset=latin-ext" rel="stylesheet">
<style type="text/css">
	* {box-sizing: border-box;margin: 0; padding: 0;}

	html {
		font:135%/165% "Libre Franklin","Source Sans Pro";
		background-color: #DBE0E7;
	}
	header {
		position: fixed;
		top:0;
		left:0;
		text-align: center;
   		height: 75px;
		width: 100%;
		padding: 23px 0px 15px;
		background-color:#273d5c;
		color:#fff;
		box-shadow: -2px 2px 4px 0px #000;
		z-index: 1000;
		position: -webkit-sticky;
        position: sticky;
        overflow: hidden;
	}

	content {
	    display: block;
		background-color: #F9FAFC;
	    margin: 50px auto;
		padding-bottom: 25px;
	    width: 30rem;
		border: 1px solid #a1a1a1;
		box-shadow: 4px 2px 10px 2px #d8d8d8;
		font-feature-settings: "ss04";
	}

	.line {
		position:relative;
		padding-left: 1rem;	
	}

	.line:hover {
		/* background-color: rgb(202, 30, 71, .15); */
		background-color:#b6d5f377;
	}

	.line::before {
		position: absolute;
		left: -3.5rem;
		bottom: 0px;
		content: attr(data-l);
		display: inline-block;
		width: 2rem;
		font-size: .7rem;
		line-height: 1.6rem;
		font-feature-settings: "lnum", "tnum";
		text-align: right;
		opacity: .25;
		text-indent: 0;
	}
	[data-bookbegin]::after {
		content: attr(data-bookbegin);
		position: absolute;
		right: -2em;
		padding: 0 25px;
		color:#fff;
		font-size: .75rem;
		font-style: italic;
		font-weight: normal;
		font-feature-settings: "pnum", "onum";
		text-align: right;
		background-color:#CA1E47;
		box-shadow: 0 2px 5px 0 #000;
		z-index: 1;
		text-indent: 0;
	}
	.line:hover::before {
		font-weight: bold;
		color: #CA1E47;
		opacity: 1;
	}
	.indent {
		text-indent: 1rem;
	}

	.delenda {
		opacity: .4;
	}

	h1 {
		margin: 3.5em 0 2em -30px;
		font-size: 1.2rem;
		font-weight: normal;
		font-feature-settings: "smcp";
		letter-spacing: 1.75px;
		text-align: center;
	}

</style>
</head>

<body>
    <div class="img"></div>
    <header>
        <p id="sticky">Publius Baebius Italicus [“Homerus”], <i>Ilias Latina</i></p>
	</header>

<content>
<h1>Ilias Latina</h1>
<div class="line" data-l="1" data-bookbegin="Iliad 1">īram pande mihī Pēlīdae, Dīva, superbī,</div>
<div class="line" data-l="2">trīstia quae miserīs iniēcit fūnera Graiīs</div>
<div class="line" data-l="3">atque animās fortēs hērōum trādidit Orcō</div>
<div class="line" data-l="4">latrantumque dedit rōstrīs volucrumque trahendōs</div>
<div class="line" data-l="5">illōrum exsanguēs, inhumātīs ossibus, artūs.</div>
<div class="line" data-l="6">cōnfīēbat enim summī sententia rēgis,</div>
<div class="line" data-l="†7">ut prīmum tulerant discordia pectora pugnās,</div>
<div class="line" data-l="8">scēptriger Atrīdēs et bellō clārus Achillēs.</div>
<div class="line" data-l="9">quis deus hōs īrā trīstī contendere iussit?</div>
<div class="line" data-l="10">Lātōnae et magnī prōlēs Iovis. ille Pelasgum</div>
<div class="line" data-l="11">īnfēstam rēgī pestem in praecordia mīsit</div>
<div class="line" data-l="12">implicuitque gravī Danaōrum corpora morbō.</div>

<div class="line indent" data-l="13">nam quondam Chrȳsēs, sollemnī tempora vittā</div> <!-- Or, with combining macron code: y&#772; -->
<div class="line" data-l="14">implicitus, raptae flēvit sōlācia nātae</div>
<div class="line" data-l="15">invīsōsque diēs invīsaque tempora noctis</div>
<div class="line" data-l="16">ēgit et assiduīs implēvit questibus aurās.</div>
<div class="line" data-l="17">postquam nūlla diēs animum maerōre levābat</div>
<div class="line" data-l="18">nūllaque lēnībant patriōs sōlācia flētūs,</div>
<div class="line" data-l="19">castra petit Danaum, genibusque affūsus Atrīdae</div>
<div class="line" data-l="20">per superōs rēgnīque decus miserābilis ōrat</div>
<div class="line" data-l="21">ut sibi causa suae reddātur nāta salūtis.</div>
<div class="line" data-l="22">dōna simul praefert. vincuntur flētibus eius</div>
<div class="line" data-l="23">Myrmidones reddīque patrī Chrȳsēida cēnsent.</div>
<div class="line" data-l="24">sed negat Atrīdēs Chrȳsēnque excēdere castrīs</div>
<div class="line" data-l="25">dēspectā pietāte iubet: ferus ossibus īmīs</div>
<div class="line" data-l="26">haeret amor spernitque precēs damnōsa libīdō.</div>
<div class="line" data-l="27">contemptus repetit Phoebēia templa sacerdōs</div>
<div class="line" data-l="28">squālidaque īnfēstīs maerēns secat unguibus ōra</div>
<div class="line" data-l="29">dīlaceratque comās annōsaque tempora plangit.</div>
<div class="line" data-l="30">mox ubi dēpositī gemitūs lacrimaeque quiērunt,</div>
<div class="line" data-l="31">Fātidicī hīs sacrās compellat vōcibus aurēs:</div>
<div class="line" data-l="32">“quid coluisse mihī tua nūmina, Delphice, prōdest</div>
<div class="line" data-l="33">aut castam vītam multōs dūxisse per annōs?</div>
<div class="line" data-l="34">quidve iuvat sacrōs posuisse altāribus ignēs,</div>
<div class="line" data-l="35">sī tuus externō iam spernor ab hoste sacerdōs?</div>
<div class="line" data-l="36">ēn, haec dēsertae redduntur dōna senectae?</div>
<div class="line" data-l="37">sī grātus tibi sum, sim tē sub vindice tūtus.</div>
<div class="line" data-l="38">aut sī quā, ut luerem sub acerbō crīmine poenās,</div>
<div class="line" data-l="39">īnscius admīsī, cūr ō tua dextera cessat?</div>
<div class="line" data-l="40">posce sacrōs arcūs, in mē tua dērige tēla.</div>
<div class="line" data-l="41">auctor mortis erit certē deus. ecce, merentem</div>
<div class="line" data-l="42">fīge patrem. cūr nāta luit peccāta parentis</div>
<div class="line" data-l="43">atque hostis dūrī patitur miseranda cubīle?”</div>
<div class="line" data-l="44">dīxit. at ille suī vātis prece mōtus acerbīs</div>
<div class="line" data-l="45">lūctibus īnfestat Danaōs pestemque per omnēs</div>
<div class="line" data-l="46">immittit populōs. vulgus ruit undique Graium</div>
<div class="line" data-l="47">vixque rogīs superest tellūs, vix ignibus āēr,</div>
<div class="line" data-l="48">dēerat ager tumulīs. iam noctis sīdera nōnae</div>
<div class="line" data-l="49">trānsierant decimusque diēs patefēcerat orbem,</div>
<div class="line" data-l="50">cum Danaum procerēs in coetum clārus Achillēs</div>
<div class="line" data-l="51">convocat et causās hortātur pestis inīquae</div>
<div class="line" data-l="52">ēdere Thestoridēn. tunc Calchās nūmina dīvum</div>
<div class="line" data-l="53">cōnsulit et causam pariter fīnemque malōrum</div>
<div class="line" data-l="54">invenit effārīque verēns ope tūtus Achillis</div>
<div class="line" data-l="55">haec aït: “īnfēstī plācēmus nūmina Phoebī</div>
<div class="line" data-l="56">reddāmusque piō castam Chrȳsēida patrī,</div>
<div class="line" data-l="57">sī volumus, Danaī, portūs intrāre salūtis.”</div>
<div class="line" data-l="58">dīxerat. exārsit subitō violentia rēgis.</div>
<div class="line" data-l="59">Thestoridēn dictīs prīmum compellat amārīs</div>
<div class="line" data-l="60">mendācemque vocat. tum magnum incūsat Achillem</div>
<div class="line" data-l="61">inque vicem ducis invictī convīcia suffert.</div>
<div class="line" data-l="62">cōnfremuēre omnēs. tandem clāmōre repressō</div>
<div class="line" data-l="63">cōgitur invītōs aeger dīmittere amōrēs</div>
<div class="line" data-l="64">intāctamque piō reddit Chrȳsēida patrī</div>
<div class="line" data-l="65">multaque dōna super. quam cūnctīs nōtus Ulixēs</div>
<div class="line" data-l="66">impositam puppī patriās dēvēxit ad arcēs</div>
<div class="line" data-l="67">atque iterum ad classēs Danaum sua vēla retorsit.</div>
<div class="line" data-l="68">prōtinus īnfēstī plācantur nūmina Phoebī.</div>
<div class="line delenda" data-l="69">[et prope cōnsūmptae vīrēs redduntur Achīvīs]</div>
<div class="line" data-l="70">nōn tamen Atrīdae Chrȳsēidis excidit ārdor;</div>
<div class="line" data-l="71">maeret et āmissōs dēceptus lūget amōrēs.</div>
<div class="line" data-l="72">mox raptā magnum Brīsēide prīvat Achillem</div>
<div class="line" data-l="73">sōlāturque suōs aliēnīs ignibus ignēs.</div>
<div class="line" data-l="74">at ferus Aeacidēs nūdātō prōtinus ēnse</div>
<div class="line" data-l="75">tendit in Atrīdēn et, nī sibi reddat honestae</div>
<div class="line" data-l="76">mūnera mīlitiae, lētum crūdēle minātur,</div>
<div class="line" data-l="77">nec minus ille parat contrā dēfendere sē ēnse.</div>
<div class="line" data-l="78">quod nisi casta manū Pallas tenuisset Achillem,</div>
<div class="line" data-l="79">turpem caecus amor fāmam līquisset in aevum</div>
<div class="line" data-l="80">gentibus Argolicīs. contemptā vōce minīsque</div>
<div class="line" data-l="81">invocat aequoreae Pēlīdēs nūmina mātris</div>
<div class="line" data-l="82">nē sē Plīsthenidēn contrā patiātur inultum.</div>
<div class="line" data-l="83">at Thetis audītā nātī prece dēserit undās</div>
<div class="line" data-l="84">castraque Myrmidonum iuxtā petit et monet armīs</div>
<div class="line" data-l="85">abstineat dextram ac congressibus; inde per aurās</div>
<div class="line" data-l="86">ēmicat aetheriās et in aurea sīdera fertur.</div>
<div class="line" data-l="87">tunc genibus rēgis sparsīs affūsa capillīs:</div>
<div class="line" data-l="88">“prō nātō veniō genetrīx ēn ad tua supplex</div>
<div class="line" data-l="89">nūmina, summe parēns. ulcīscere mēque meumque</div>
<div class="line" data-l="90">corpus ab Atrīdā; quodsī permittitur illī</div>
<div class="line" data-l="91">ut flammās impūne meī violārit Achillis,</div>
<div class="line" data-l="92">turpiter occiderit superāta libīdine virtūs.”</div>
<div class="line" data-l="93">Iuppiter haec contrā: “trīstēs dēpōne querēlās,</div>
<div class="line" data-l="94">magnī dīva maris, mēcum labor iste manēbit.</div>
<div class="line" data-l="95">tū sōlāre tuī maerentia pectora nātī.”</div>
<div class="line" data-l="96">dīxit. at illa levēs caelī dēlāpsa per aurās</div>
<div class="line" data-l="97">lītus adit patrium grātāsque sorōribus undās.</div>
<div class="line" data-l="98">offēnsa est Iūnō: “tantum”que aït, “optime coniūnx,</div>
<div class="line" data-l="99">Dōride nāta valet, tantum dēbētur Achillī,</div>
<div class="line" data-l="100">ut mihi, quae coniūnx dīcor tua quaeque sorōris</div>
<div class="line" data-l="101">dulce ferō nōmen, dīlēctōs fundere Achīvōs</div>
<div class="line" data-l="102">et Trōum renovāre velīs in proelia vīrēs?</div>
<div class="line" data-l="103">haec ita dōna refers nōbīs? sīc dīligor ā tē?”</div>
<div class="line" data-l="104">tālibus incūsat dictīs īrāta Tonantem</div>
<div class="line" data-l="105">inque vicem summī patitur convīcia rēgis.</div>
<div class="line" data-l="106">tandem interpositō līs Ignipotente resēdit</div>
<div class="line" data-l="107">conciliumque simul genitor dīmittit ab aulā.</div>
<div class="line" data-l="108">intereā sōl ēmēnsō dēcēdit Olympō</div>
<div class="line" data-l="109">et dapibus dīvī cūrant sua corpora largīs.</div>
<div class="line" data-l="110">inde petunt thalamōs iūcundaque dōna quiētis.</div>

<div class="line indent" data-l="111" data-bookbegin="Iliad 2">nox erat et tōtō fulgēbant sīdera mundō</div>
<div class="line" data-l="112">hūmānumque genus requiēs dīvumque tenēbat,</div>
<div class="line" data-l="113">cum pater omnipotēns Somnum vocat atque ita fātur:</div>
<div class="line" data-l="114">“vāde, age, per tenuēs aurās, lēnissime dīvum,</div>
<div class="line" data-l="115">Argolicīque ducis celerī pete castra volātū</div>
<div class="line" data-l="116">dumque tuō premitur sōpītus pondere dulcī,</div>
<div class="line" data-l="117">haec illī mandāta refer: cum crāstina prīmum</div>
<div class="line" data-l="118">extulerit Tītāna diēs noctemque fugārit,</div>
<div class="line" data-l="119">cōgat in arma virōs incautumque occupet hostem.”</div>
<div class="line" data-l="120">nec mora, Somnus abit levibusque per āera pennīs</div>
<div class="line" data-l="121">dēvolat in thalamōs Agamemnonis. ille sopōre</div>
<div class="line" data-l="122">corpus inundātum lēnī prōstrātus habēbat.</div>
<div class="line" data-l="123">ad quem sīc loquitur cūrārum operumque levātor:</div>
<div class="line" data-l="124">“rēx Danaum, Atrīdā, vigilā et mandāta Tonantis</div>
<div class="line" data-l="125">quae tibi missa simul dēlātus ab aethere portō</div>
<div class="line" data-l="126">accipe. cum prīmum Tītān sē ēmerserit undīs,</div>
<div class="line" data-l="127">fortibus arma iubē sociōs aptāre lacertīs</div>
<div class="line" data-l="128">et petere Īliacōs īnstrūctō mīlite campōs.”</div>
<div class="line" data-l="129">dīxit, et hās repetit per quās modo vēnerat aurās.</div>
<div class="line" data-l="130">intereā lūcem terrīs dedit ignea lampas.</div>
<div class="line" data-l="131">convocat attonitus vīsīs Pelopēius hērōs</div>
<div class="line" data-l="132">in coetum procerēs remque omnibus ōrdine pandit.</div>
<div class="line" data-l="133">cūnctī prōmittunt sociās in proelia vīrēs</div>
<div class="line" data-l="134">hortanturque ducem. quōrum rēx fortia dictīs</div>
<div class="line" data-l="135">pectora collaudāns grātēs agit omnibus aequās.</div>
<div class="line" data-l="136">hīc tunc Thersītēs, quō nōn dēfōrmior alter</div>
<div class="line" data-l="137">vēnerat ad Trōiam nec lingua protervior ūllī,</div>
<div class="line" data-l="138">bella gerenda negat patriāsque hortātur ad ōrās</div>
<div class="line" data-l="139">vertere iter, quem cōnsiliīs illūstris Ulixēs</div>
<div class="line" data-l="140">correptum dictīs scēptrō percussit eburnō.</div>
<div class="line" data-l="141">tum vērō ārdēscit conceptīs lītibus īra.</div>
<div class="line" data-l="142">vix tēlīs caruēre manūs, ad sīdera clāmor</div>
<div class="line" data-l="143">tollitur et cūnctōs pugnandī corripit ārdor.</div>
<div class="line" data-l="144">tandem sollertī prūdentia Nestoris aevō</div>
<div class="line" data-l="145">compressam mītī sēdāvit pectore turbam</div>
<div class="line" data-l="146">admonuitque ducēs dictīs respōnsa recordāns</div>
<div class="line" data-l="147">temporis illīus, quō vīsus in Aulide serpēns</div>
<div class="line" data-l="148">cōnsūmpsit volucrum bis quattuor arbore fētūs</div>
<div class="line" data-l="149">atque ipsam invalidō pugnantem corpore contrā</div>
<div class="line" data-l="150">addidit extrēmō nātōrum fūnere mātrem.</div>
<div class="line" data-l="†151">tunc sīc deinde senex: “moneō remonēboque, Achīvī:</div>
<div class="line" data-l="152">in decimō labor est, Calchās quem dīxerat, annō,</div>
<div class="line" data-l="153">quō caderet Danaum victrīcibus Īlion armīs.”</div>
<div class="line" data-l="154">assēnsēre omnēs, laudātur Nestoris aetās</div>
<div class="line" data-l="155">conciliumque simul dīmittitur. arma parārī</div>
<div class="line" data-l="156">dux iubet atque animōs aptārī et corpora pugnae.</div>
<div class="line" data-l="157">postera lūx tacitās ut prīmum dispulit umbrās</div>
<div class="line" data-l="158">et nitidum Tītān radiīs caput extulit undīs,</div>
<div class="line" data-l="159">prōtinus armārī sociōs iubet ācer Atrīdēs</div>
<div class="line" data-l="160">et petere Īliacōs īnstrūctō mīlite campōs.</div>

<div class="line indent" data-l="161">vōs mihi nunc, Mūsae&thinsp;—&thinsp;quid enim nōn ōrdine nōstis?&thinsp;—</div>
<div class="line" data-l="162">nōmina clāra ducum clārōsque referte parentēs</div>
<div class="line" data-l="163">et dulcēs patriās, nam sunt haec mūnera vestra.</div>
<div class="line" data-l="164">dīcāmus quot quisque ratēs ad Pergama dūxit</div>
<div class="line" data-l="165">et coeptum peragāmus opus, sitque auctor Apollō</div>
<div class="line" data-l="166">aspīretque libēns operī per singula nostrō.</div>

<div class="line indent" data-l="167">Pēneleus prīnceps et bellō Lēitus ācer,</div>
<div class="line" data-l="168">Arcesilāus atrōx Prothoēnorque Cloniusque</div>
<div class="line" data-l="169">Boeōtī deciēs quīnās ēgēre carīnās</div>
<div class="line" data-l="170">et tumidōs validō pulsārunt rēmige flūctūs.</div>
<div class="line" data-l="171">inde Mycēnaeīs Agamemnōn moenibus ortus,</div>
<div class="line" data-l="172">quem sibi bellātrīx dēlēgit Graecia rēgem,</div>
<div class="line" data-l="173">centum ēgit plēnās armātō mīlite puppēs;</div>
<div class="line" data-l="174">et bis trīcēnīs Menelāī nāvibus ārdor</div>
<div class="line" data-l="175">īnsequitur totidemque ferōx Agapēnoris īra.</div>
<div class="line" data-l="176">quōs iuxtā fīdus sollertī pectore Nestor</div>
<div class="line" data-l="177">cōnsiliōque potēns geminā cum prōle suōrum</div>
<div class="line" data-l="178">it ter trīcēnīs mūnītus in arma carīnīs.</div>
<div class="line" data-l="179">at Schedius virtūte potēns et Epistrophus ingēns,</div>
<div class="line" data-l="180">glōria Myrmidonum, saevī duo rōbora bellī,</div>
<div class="line" data-l="181">longa quaterdēnīs sulcārunt aequora prōrīs,</div>
<div class="line" data-l="182">et bis vīcēnās Polypoetēs atque Leonteus</div>
<div class="line" data-l="183">īnstrūxēre ratēs ōrnātās mīlite fortī.</div>
<div class="line" data-l="184">Euryālus Sthenelusque ducēs et fortis in armīs</div>
<div class="line" data-l="185">Tȳdīdēs validō pulsārunt rēmige pontum;</div>
<div class="line" data-l="186">bis quadrāgēnās onerārunt mīlite puppēs.</div>
<div class="line" data-l="187">Ascalaphusque potēns et Ialmenus, ācer uterque,</div>
<div class="line" data-l="188">ter dēnās validō complērunt rēmige nāvēs,</div>
<div class="line" data-l="189">et bis vīcēnās Locrum fortissimus Aiāx</div>
<div class="line" data-l="190">īnstrūxit puppēs totidemque Euhaemone nātus,</div>
<div class="line" data-l="191">quōs iuxtā Graium mūrus comitātur Achillēs</div>
<div class="line" data-l="192">cum quīnquāgintā māterna per aequora vectus.</div>
<div class="line" data-l="193">Thessalicī iuvenēs Phīdippus et Antiphus ībant</div>
<div class="line" data-l="194">altaque ter dēnīs sulcārunt aequora prōrīs.</div>
<div class="line" data-l="†195">et tribus assūmptīs ratibus secat aequora Teucer</div>
<div class="line" data-l="196">Tlēpolemusque novem Rhodius, quōs vīribus ācer</div>
<div class="line" data-l="197">Eumēlus sequitur, minus ūnā nāve profectus.</div>
<div class="line delenda" data-l="198">[quam dūxit Telamōne satus Salamīnius Aiāx]</div>
<div class="line" data-l="199">at Prothous Magnēs Tenthrēdone nātus et ūnā</div>
<div class="line" data-l="200">Euboeae magnīs Elephēnōr fīnibus ortus</div>
<div class="line" data-l="201">Dūlichiusque Megēs, animīsque īnsignis et armīs,</div>
<div class="line" data-l="202">Aetōlā dē gente Thoās Andraemone nātus,</div>
<div class="line" data-l="203">hī quadrāgēnās omnēs dūxēre carīnās.</div>
<div class="line" data-l="204">et bis sex Ithacī nāvēs sollertia dūxit,</div>
<div class="line" data-l="205">quem sequitur totidem ratibus Telamōnius Aiāx,</div>
<div class="line" data-l="206">ēgregiā virtūte potēns. simul horrida Gūneus</div>
<div class="line" data-l="207">īre bis ūndēnīs temptābat in arma carīnīs.</div>
<div class="line" data-l="208">Īdomeneus et Mērionēs, Crētaeus uterque,</div>
<div class="line" data-l="209">bis quadrāgēnīs mūnītī nāvibus ībant;</div>
<div class="line" data-l="210">et totidem puppēs clārā dē gente Menestheus</div>
<div class="line" data-l="211">dūxit Athēnaeus, quot vīribus ambit Achillēs.</div>
<div class="line" data-l="212">Amphimachusque ferōx et Thalpius, Ēlide nātī,</div>
<div class="line" data-l="213">et clārā virtūte Polyxenus atque Diōrēs,</div>
<div class="line" data-l="214">hī bis vīcēnās onerārunt mīlite puppēs.</div>
<div class="line" data-l="215">Prōtesilāus agit totidem fortisque Podarcēs</div>
<div class="line" data-l="216">īnstrūctās puppēs, quot dūxit Oīleus Aiāx;</div>
<div class="line" data-l="217">et septem Poeante satus tulit arma carīnīs,</div>
<div class="line" data-l="218">quem sequitur iuxtā Podalīrius atque Machāōn,</div>
<div class="line" data-l="219">altaque ter dēnīs sulcārunt aequora prōrīs.</div>
<div class="line" data-l="220">hīs ducibus Graiae Trōiāna ad lītora puppēs</div>
<div class="line" data-l="221">bis septem vēnēre minus quam mīlle ducentae.</div>

<div class="line indent" data-l="222">iamque citī appulerant classēs campōsque tenēbant</div>
<div class="line" data-l="223">cum pater ad Priamum mittit Sāturnius Īrim,</div>
<div class="line" data-l="224">quae doceat fortēs vēnisse ad bella Pelasgōs.</div>
<div class="line" data-l="225">nec mora, continuō iussū capit arma parentis</div>
<div class="line" data-l="226">Prīamidēs Hector tōtamque in proelia pūbem</div>
<div class="line" data-l="227">festīnāre iubet portīsque agit agmen apertīs.</div>
<div class="line" data-l="228">cui fulgēns aurō cassis iuvenīle tegēbat</div>
<div class="line" data-l="229">omnī parte caput, mūnībat pectora thōrāx</div>
<div class="line" data-l="230">et clipeus laevam, dextram decorāverat hasta</div>
<div class="line" data-l="231">ōrnābatque latus mucrō; simul alta nitentēs</div>
<div class="line" data-l="232">crūra tegunt ocreae, quālēs decet Hectoris esse.</div>
<div class="line" data-l="233">hunc sequitur fōrmā melior, tunc fortis in armīs,</div>
<div class="line" data-l="234">bellī causa Paris, patriae fūnesta ruīna,</div>
<div class="line" data-l="235">Dēiphobusque Helenusque simul fortisque Polītēs</div>
<div class="line" data-l="236">et sacer Aenēās, Veneris certissima prōlēs,</div>
<div class="line" data-l="237">Archelochusque Acamāsque ferōx Antēnore crētī;</div>
<div class="line" data-l="238">necnōn et prōlēs generōsa Lycāonis ībat</div>
<div class="line" data-l="239">Pandarus et magnae Glaucus virtūtis in armīs,</div>
<div class="line" data-l="240">Amphīusque et Adrastus et Āsius atque Pylaeus.</div>
<div class="line" data-l="241">ībat et Amphimachus Nastēsque, īnsignis uterque,</div>
<div class="line" data-l="242">magnanimīque ducēs Odiusque et Epistrophus ingēns,</div>
<div class="line" data-l="243">Euphēmusque ferōx clārusque aetāte Pyraechmēs,</div>
<div class="line" data-l="244">cum quibus et Mesthlēs atque Antiphus et bonus armīs</div>
<div class="line" data-l="†245">Hippothous vēnēre Acamāsque et Pīrous ūnā,</div>
<div class="line" data-l="246">Arsinoōque satī Chromiusque atque Ennomus, ambō</div>
<div class="line" data-l="247">flōrentēs aetāte virī, quōs Phorcus et ingēns</div>
<div class="line" data-l="248">Ascanius sequitur, simul et Iovis inclita prōlēs</div>
<div class="line" data-l="249">Sarpēdōn clārāque satus tellūre Coroebus.</div>
<div class="line" data-l="250">hīs sē dēfendit ducibus Neptūnia Trōia</div>
<div class="line" data-l="251">vīcissetque dolōs Danaum, nī fāta fuissent.</div>

<div class="line indent" data-l="252" data-bookbegin="Iliad 3">iamque duae stābant aciēs fulgentibus armīs,</div>
<div class="line" data-l="253">cum Paris, exitium Trōiae fūnestaque flamma,</div>
<div class="line" data-l="254">armātum adversō Menelāum ex agmine cernit</div>
<div class="line" data-l="255">sēque velut vīsō perterritus angue recēpit</div>
<div class="line" data-l="256">ad sociōs āmēns. quem postquam turpiter Hector</div>
<div class="line" data-l="257">cōnfūsum terrōre videt: “ō dēdecus,” inquit,</div>
<div class="line" data-l="258">“aeternum patriae generisque īnfāmia nostrī,</div>
<div class="line" data-l="259">terga refers? at nōn dubitābās hospitis ōlim</div>
<div class="line" data-l="260">expugnāre torōs, cuius nunc dēfugis arma</div>
<div class="line" data-l="261">vimque timēs. ubi sunt vīrēs, ubi cognita nōbīs</div>
<div class="line" data-l="262">lūdōrum quondam variō in certāmine virtūs?</div>
<div class="line" data-l="263">hīc animōs ostende tuōs. nihil adiuvat armīs</div>
<div class="line" data-l="264">nōbilitās fōrmae. dūrō Mārs mīlite gaudet.</div>
<div class="line" data-l="265">dum iaceās in amōre tuō, nōs bella gerēmus</div>
<div class="line" data-l="266">scīlicet et nostrum fundēmus in hoste cruōrem.</div>
<div class="line" data-l="267">aequius adversīs tēcum concurrat in armīs</div>
<div class="line" data-l="268">impiger Atrīdēs, spectet Danaumque Phrygumque</div>
<div class="line" data-l="269">dēpositīs populus tēlīs. vōs, foedere iūnctō,</div>
<div class="line" data-l="270">adversās cōnferte manūs, dēcernite ferrō.”</div>
<div class="line" data-l="271">dīxit. quem contrā paucīs Priamēius hērōs:</div>
<div class="line" data-l="272">“quid nimis indignīs,” inquit, “mē vōcibus urgēs,</div>
<div class="line" data-l="273">ō patriae, germāne, decus? nam nec mihi coniūnx</div>
<div class="line" data-l="274">prāvaque luxuria est potior virtūtis honōre</div>
<div class="line" data-l="275">nec vīrēs temptāre virī dextramque recūsō,</div>
<div class="line" data-l="276">dummodo victōrem coniūnx cum pāce sequātur.”</div>
<div class="line" data-l="277">dicta refert Hector; placuit sententia Graiīs.</div>

<div class="line indent" data-l="278">prōtinus accītur Priamus sacrīsque perāctīs</div>
<div class="line" data-l="279">foedera iunguntur. post haec discēdit uterque</div>
<div class="line" data-l="280">dēpositīs populus tēlīs campusque patēscit.</div>
<div class="line" data-l="281">intereā tōtō prōcēdit ab agmine Trōum</div>
<div class="line" data-l="282">pulcher Alexander, clipeōque īnsignis et hastā.</div>
<div class="line" data-l="283">quem contrā paribus fulgēns Menelāus in armīs</div>
<div class="line" data-l="284">cōnstitit et, “tēcum mihi sint certāmina,” dīxit,</div>
<div class="line" data-l="285">“nec longum nostrā laetābere coniuge, quam tē</div>
<div class="line" data-l="286">mox rapuisse gemēs, tantummodo Iuppiter adsit.”</div>
<div class="line" data-l="287">dīxit, et adversum sē concitat ācer in hostem.</div>
<div class="line" data-l="288">ille virum fortī venientem reppulit ictū</div>
<div class="line" data-l="289">sēque gradū celerī recipit longēque frementem</div>
<div class="line" data-l="290">hastam deinde iacit, quam dēvītāvit Atrīdēs</div>
<div class="line" data-l="291">inque vicem missō fīxisset corpora tēlō</div>
<div class="line" data-l="292">praedōnis Phrygiī, nī vastum ferrea pectus</div>
<div class="line" data-l="293">tēxisset lōrīca virī septemplice tergō.</div>
<div class="line" data-l="294">īnsequitur iuxtā clāmor; tum adversus uterque</div>
<div class="line" data-l="295">cōnstitit et galeam galeā terit et pede plantam</div>
<div class="line" data-l="296">coniungit strīdetque mucrō mucrōne coruscō;</div>
<div class="line delenda" data-l="297">[corpus collēctum tegitur fulgentibus armīs.]</div>
<div class="line" data-l="298">nōn aliter fortēs nitidā dē coniuge taurī</div>
<div class="line" data-l="299">bella gerunt vastīsque replent mūgītibus aurās.</div>
<div class="line" data-l="300">atque diū rigidō captābant corpora ferrō,</div>
<div class="line" data-l="301">cum memor Atrīdēs raptae sibi coniugis īnstat</div>
<div class="line" data-l="302">Dardaniumque premit iuvenem. mox ēnse rigente</div>
<div class="line" data-l="303">cēdentem retrō dum dēsuper appetit hostem,</div>
<div class="line" data-l="304">splendidus extrēmās galeae percussus ad ōrās</div>
<div class="line" data-l="305">dissiluit mucrō; gemuērunt agmina Graium.</div>
<div class="line" data-l="306">tum vērō ārdēscit, quamvīs manus ēnse carēbat,</div>
<div class="line" data-l="307">et iuvenem arrēptā prōsternit casside victor</div>
<div class="line" data-l="308">ad sociōsque trahit, quem nī cālīgine caecā</div>
<div class="line" data-l="309">tēxisset Cytherēa virum subiectaque mentō</div>
<div class="line" data-l="310">fortia rūpisset laxātīs vincula nōdīs,</div>
<div class="line" data-l="311">ultimus ille diēs Paridī foret. abstrahit aurō</div>
<div class="line" data-l="312">fulgentem galeam sēcum Menelāus et ārdēns</div>
<div class="line" data-l="313">in mediōs mittit procerēs rūrsumque recurrit</div>
<div class="line" data-l="314">et magnam validīs contorsit vīribus hastam</div>
<div class="line" data-l="315">in clādem Phrygiī, sua quem Venus ēripit hostī</div>
<div class="line" data-l="316">et sēcum in thalamōs dēfert testūdine cultōs.</div>
<div class="line" data-l="317">ipsa dehinc Helenam mūrīs arcessit ab altīs</div>
<div class="line" data-l="318">Dardaniōque suōs Paridī dēdūcit amōrēs.</div>
<div class="line" data-l="319">quem tālī postquam cōnspexit vōce locūta est:</div>
<div class="line" data-l="320">“vēnistī mea flamma, Paris, superātus ab armīs</div>
<div class="line" data-l="321">coniugis antīquī? vīdī puduitque vidēre,</div>
<div class="line" data-l="322">arreptum cum tē traheret violentus Atrīdēs</div>
<div class="line" data-l="323">Īliacōque tuōs foedāret pulvere crīnēs.</div>
<div class="line" data-l="324">nostraque&thinsp;—&thinsp;mē miseram!&thinsp;—&thinsp;timuī nē Dōricus ēnsis</div>
<div class="line" data-l="325">ōscula discuteret; tōtus mihi, mente revīnctā,</div>
<div class="line" data-l="326">fūgerat ōre color sanguisque relīquerat artūs.</div>
<div class="line" data-l="327">quis tibi cum saevō contendere suāsit Atrīdā?</div>
<div class="line" data-l="328">an nōndum vaga fāma tuās pervēnit ad aurēs</div>
<div class="line" data-l="329">dē virtūte virī? moneō nē rūrsus inīquē</div>
<div class="line" data-l="330">illius tua fāta velīs committere dextrae.”</div>
<div class="line" data-l="331">dīxit, tum largīs perfūdit flētibus ōra.</div>
<div class="line" data-l="332">trīstis Alexander: “nōn mē superāvit Atrīdēs,</div>
<div class="line" data-l="333">ō meus ārdor,” aït, “sed castae Palladis īra.</div>
<div class="line" data-l="334">mox illum nostrīs succumbere turpiter armīs</div>
<div class="line" data-l="335">aspiciēs aderitque meō Cytherēa labōrī.”</div>
<div class="line" data-l="336">post haec amplexū per mūtua corpora iūnctō</div>
<div class="line" data-l="337">incubuit membrīs Cygnēidos; illa solūtō</div>
<div class="line" data-l="338">accēpit flammās gremiō Trōiaeque suāsque.</div>
<div class="line" data-l="339">intereā tōtō Menelāus in agmine Trōum</div>
<div class="line" data-l="340">quaerit Alexandrum victorque hūc fertur et illūc.</div>
<div class="line" data-l="341">quem frāter sociās acuēns in bella catervās</div>
<div class="line" data-l="342">adiuvat et fortī pulsōs Phrygas increpat ōre</div>
<div class="line" data-l="343">servārīque iubet lēgēs Helenamque reposcit.</div>

<div class="line indent" data-l="344" data-bookbegin="Iliad 4">dumque inter sēsē procerēs certāmen habērent,</div>
<div class="line" data-l="345">concilium omnipotēns habuit rēgnātor Olympī</div>
<div class="line" data-l="345a"><span style="padding-left: 175px">*&nbsp;&nbsp;&nbsp;*&nbsp;&nbsp;&nbsp;*</span></div>
<div class="line" data-l="346">foederaque intentō turbāvit Pandarus arcū,</div>
<div class="line" data-l="347">tē, Menelāe, petēns; laterīque volātile tēlum</div>
<div class="line" data-l="348">incidit et tunicam ferrō squāmīsque rigentem</div>
<div class="line" data-l="349">dissecat. excēdit pugnā gemebundus Atrīdēs</div>
<div class="line" data-l="350">castraque tūta petit, quem doctus ab arte paternā</div>
<div class="line" data-l="351">Paeoniīs cūrat iuvenis Podalīrius herbīs,</div>
<div class="line" data-l="352">itque iterum in caedēs horrendaque proelia mittit.</div>
<div class="line" data-l="353">armāvit fortēs Agamemnonis īra Pelasgōs</div>
<div class="line" data-l="354">et dolor in pugnam cūnctōs commūnis agēbat.</div>
<div class="line" data-l="355">bellum ingēns oritur multumque utrimque cruōris</div>
<div class="line" data-l="356">funditur et tōtīs sternuntur corpora campīs</div>
<div class="line" data-l="357">inque vicem Trōumque cadunt Danaumque catervae</div>
<div class="line" data-l="358">nec requiēs datur ūlla virīs: sonat undique Māvors</div>
<div class="line" data-l="359">tēlōrumque volant cūnctīs ē partibus imbrēs.</div>
<div class="line" data-l="360">occidit Antilochī rigidō dēmersus in umbrās</div>
<div class="line" data-l="361">ēnse Thalȳsiadēs optātaque lūmina linquit.</div>
<div class="line" data-l="362">inde manū fortī Graiōrum terga prementem</div>
<div class="line" data-l="363">occupat Anthemiōne satum Telamōnius Aiāx</div>
<div class="line" data-l="364">et praedūrātō trānsfīxit pectora tēlō.</div>
<div class="line" data-l="365">purpuream vomit ille animam cum sanguine mixtam,</div>
<div class="line" data-l="366">ōra rigat moriēns. tum magnīs Antiphus hastam</div>
<div class="line" data-l="367">vīribus adversum cōnātus corpore tōtō</div>
<div class="line" data-l="368">torquet in Aeacidēn; tēlumque errāvit ab hoste</div>
<div class="line" data-l="369">inque hostem cecidit, trānsfīxit et inguina Leucōn.</div>
<div class="line" data-l="370">concidit īnfēlīx prōstrātus vulnere fortī</div>
<div class="line" data-l="371">et carpit viridēs moribundus dentibus herbās.</div>
<div class="line" data-l="372">impiger Atrīdēs cāsū commōtus amīcī</div>
<div class="line" data-l="373">Dēmocoonta petit tēlōque adversa trabālī</div>
<div class="line" data-l="374">tempora trānsadigit vāgīnāque horridus ēnsem</div>
<div class="line" data-l="375">ēripit. ille suīs moriēns resupīnus in armīs</div>
<div class="line" data-l="376">concidit et terram moribundō vertice pulsat.</div>
<div class="line" data-l="377">iamque Amaryncīdēn saxī dēiēcerat ictū</div>
<div class="line" data-l="378">Pīrous Imbrasidēs dederatque silentibus umbrīs;</div>
<div class="line" data-l="379">dumque avidus praedae iuvenem spoliāre parābat,</div>
<div class="line" data-l="380">dēsuper hasta venit dextrā lībrāta Thoantis</div>
<div class="line" data-l="381">perque virī scapulās animōsaque pectora trānsit.</div>
<div class="line" data-l="382">in vultūs ruit ille suōs calidumque cruōrem</div>
<div class="line" data-l="383">ōre vomit strātusque super sua palpitat arma.</div>
<div class="line" data-l="384">sanguine Dardaniī mānābant undique campī,</div>
<div class="line" data-l="385">mānābant amnēs passim. pugnābat ubīque</div>
<div class="line" data-l="386">immixtīs ārdēns ambōrum exercitus armīs</div>
<div class="line" data-l="387">et modo Trōiānīs virtūs, modo crēscit Achīvīs,</div>
<div class="line" data-l="388">laetaque per variōs petitur victōria cāsūs.</div>

<div class="line indent" data-l="389" data-bookbegin="Iliad 5">hīc postquam Danaum longē cēdentia vīdit</div>
<div class="line" data-l="390">agmina Tȳdīdēs tumidumque incrēscere Mārtem,</div>
<div class="line" data-l="391">in mediās aciēs, quā plūrimus imminet hostis,</div>
<div class="line" data-l="392">irruit et versās prōsternit caede phalangās.</div>
<div class="line" data-l="393">hūc illūc ēnsemque ferōx hastamque coruscat.</div>
<div class="line" data-l="394">bellica Pallas adest flagrantiaque ignibus arma</div>
<div class="line" data-l="395">adiuvat atque animōs iuvenī vīrēsque ministrat.</div>
<div class="line" data-l="396">ille, boum velutī vīsō grege saeva leaena,</div>
<div class="line" data-l="397">quam stimulat ieiūna famēs, ruit agmina contrā</div>
<div class="line" data-l="398">et prōstrāta necat vēsānō corpora dente,</div>
<div class="line" data-l="399">sīc ruit in mediōs hostēs Calydōnius hērōs,</div>
<div class="line" data-l="400">virginis armigerae monitīs et nūmine tūtus.</div>
<div class="line" data-l="401">conversī dant terga Phryges, fugientibus ille</div>
<div class="line" data-l="402">īnstat et exstrūctōs morientum calcat acervōs.</div>
<div class="line" data-l="403">dumque furit sternitque virōs, videt ecce Darētis</div>
<div class="line" data-l="404">adversō stantēs furibundus in agmine nātōs,</div>
<div class="line" data-l="405">Phēgeaque Īdaeumque simul; quem cuspide Phēgeus</div>
<div class="line" data-l="406">occupat ante gravī, sed vulnera dēpulit umbō</div>
<div class="line" data-l="407">vītātumque solō ferrum stetit. haud mora, tōtīs</div>
<div class="line" data-l="408">ingentem torquet Tȳdīdēs vīribus hastam</div>
<div class="line" data-l="409">trānsadigitque virī pectus: pars cuspidis ante</div>
<div class="line" data-l="410">ēminet et prōdit scapulīs pars altera fossīs.</div>
<div class="line" data-l="411">hunc ubi fundentem calidum dē pectore flūmen</div>
<div class="line" data-l="412">versantemque oculōs animamque per ōra vomentem</div>
<div class="line" data-l="413">cōnspexit frāter, strictō celer advolat ēnse</div>
<div class="line" data-l="414">germānīque cupit fātōrum exsistere vindex.</div>
<div class="line" data-l="415">sed neque vim saevī nec fortia sustinet arma</div>
<div class="line" data-l="416">Tȳdīdae contrāque tamen dēfendere temptat.</div>
<div class="line" data-l="417">ut volucris, discerpta suī cum corpora nātī</div>
<div class="line" data-l="418">accipitrem laniāre videt nec tendere contrā,</div>
<div class="line" data-l="419">auxilium neque ferre suō valet ānxia nātō</div>
<div class="line" data-l="420">quodque potest, levibus plaudit sua pectora pennīs,</div>
<div class="line" data-l="421">sīc hostem Īdaeus germānī caede superbum</div>
<div class="line" data-l="422">spectat atrōx miserōque nequit succurrere frātrī</div>
<div class="line" data-l="423">et, nisi cessisset, dextrā cecidisset eādem.</div>

<div class="line indent" data-l="424">nec minus in Teucrōs armīs furit alter Atrīdēs</div>
<div class="line" data-l="425">īnsequiturque aciēs et ferrō fūnera miscet.</div>
<div class="line" data-l="426">obvius huic fātīs occurrit ductus inīquīs</div>
<div class="line" data-l="427">īnfēlīx Odius, quem iactae cuspidis ictū</div>
<div class="line" data-l="428">sternit et ingentī scapulās trānsverberat hastā.</div>
<div class="line" data-l="429">hinc petit Īdomeneus adversā ex parte ruentem</div>
<div class="line" data-l="430">Maeonidēn Phaestum, cuius post fūnera laetus</div>
<div class="line" data-l="431">et Strophiō genitum Stygiās dēmittit ad umbrās.</div>
<div class="line" data-l="432">Mērionēs Phereclum lībrātā percutit hastā</div>
<div class="line" data-l="433">Pēdaeumque Megēs. tum vastīs horridus armīs</div>
<div class="line" data-l="434">Eurypylus gladiō venientem Hypsēnora fundit</div>
<div class="line" data-l="435">et pariter vītā iuvenem spoliāvit et armīs.</div>

<div class="line indent" data-l="436">parte aliā volitat sinuōsō Pandarus arcū</div>
<div class="line" data-l="437">Tȳdīdēnque oculīs immēnsa per agmina quaerit;</div>
<div class="line" data-l="438">quem postquam Trōum sternentem corpora vīdit,</div>
<div class="line" data-l="439">horrida contentō dērēxit spīcula cornū</div>
<div class="line" data-l="440">et summās umerī dēstringit acūmine partēs.</div>
<div class="line" data-l="441">tum vērō ārdēscit iuvenis Calydōnius īrā</div>
<div class="line" data-l="442">in mediāsque aciēs animōsī mōre leōnis</div>
<div class="line" data-l="443">fertur et Astynoum, magnum quoque Hypīrona fundit,</div>
<div class="line" data-l="444">comminus hunc gladiō, iaculō ferit ēminus illum.</div>
<div class="line" data-l="445">inde premit Polyīdon Abantaque cuspide fortī</div>
<div class="line" data-l="446">et nōtum bellō Xanthum vastumque Thoōnem.</div>
<div class="line" data-l="447">post hōs īnfēstus Chromiumque et Echemmona tēlō</div>
<div class="line" data-l="448">prōturbat celerī pariterque ad Tartara mittit.</div>
<div class="line" data-l="449">tū quoque Tȳdīdae prōstrātus, Pandare, dextrā</div>
<div class="line" data-l="450">occidis, īnfēlīx, acceptō vulnere trīstī,</div>
<div class="line" data-l="451">dextera quā nāris frontī coniungitur īmae.</div>
<div class="line" data-l="452">dissipat et cerebrum galeae cum parte revulsum</div>
<div class="line" data-l="453">ossaque cōnfossa spargit Tȳdīdeus ēnsis.</div>
<div class="line" data-l="454">iamque manum Aenēās simul et Calydōnius hērōs</div>
<div class="line" data-l="455">contulerant, iactīs inter sē comminus hastīs.</div>
<div class="line" data-l="456">undique rīmābant inimīcō corpora ferrō,</div>
<div class="line" data-l="457">et modo cēdēbant retrō, modo deinde coībant.</div>
<div class="line" data-l="458">postquam utrīque diū steterant nec vulnera magnus</div>
<div class="line" data-l="459">quā daret īnfēstō Tȳdīdēs ēnse vidēbat,</div>
<div class="line" data-l="460">saxum ingēns mediō quod forte iacēbat in agrō,</div>
<div class="line" data-l="461">bis sēnī quod vix iuvenēs tellūre levārent,</div>
<div class="line" data-l="462">sustulit et magnō cōnāmine mīsit in hostem.</div>
<div class="line" data-l="463">ille ruit prōstrātus humī cum fortibus armīs,</div>
<div class="line" data-l="464">quem Venus aetheriās genetrīx dēlāpsa per aurās</div>
<div class="line" data-l="465">accipit et nigrā corpus cālīgine condit.</div>
<div class="line" data-l="466">nōn tulit Oenīdēs animō nebulāsque per ipsās</div>
<div class="line" data-l="467">fertur et in Venerem flagrantibus irruit armīs,</div>
<div class="line" data-l="468">et neque quem dēmēns ferrō petat īnspicit ante</div>
<div class="line" data-l="469">caelestemque manum mortālī vulnerat hastā.</div>
<div class="line" data-l="470">icta petit caelum terrīs Cytherēa relictīs</div>
<div class="line" data-l="471">atque ibi sīdereae queritur sua vulnera mātrī.</div>
<div class="line" data-l="472">Dardanium Aenēān servat Trōiānus Apollō</div>
<div class="line" data-l="473">accenditque animōs iterumque ad bella redūcit.</div>
<div class="line" data-l="474">undique cōnsurgunt aciēs et pulvere caelum</div>
<div class="line" data-l="475">conditur horrendīsque sonat clāmōribus aether.</div>
<div class="line" data-l="476">hīc alius rapidō dēiectus in aequora currū</div>
<div class="line" data-l="477">prōteritur pedibusque simul calcātur equōrum</div>
<div class="line" data-l="478">atque alius volucrī trāiectus corpora tēlō</div>
<div class="line" data-l="479">quadrupedis tergō prōnus ruit. illius ēnse</div>
<div class="line" data-l="480">dēiectum longē caput ā cervīce cucurrit;</div>
<div class="line" data-l="481">hic iacet exanimis fūsō super arma cerebrō.</div>
<div class="line" data-l="482">sanguine mānat humus, campī sūdōre madēscunt.</div>

<div class="line indent" data-l="483">ēmicat intereā Veneris pulcherrima prōlēs</div>
<div class="line" data-l="484">dēnsaque Graiōrum premit agmina nūdaque lātē</div>
<div class="line" data-l="485">terga metit gladiō fūnestaque proelia miscet.</div>
<div class="line" data-l="486">nec cessat spēs ūna Phrygum, fortissimus Hector,</div>
<div class="line" data-l="487">sternere caede virōs atque agmina vertere Graium.</div>
<div class="line" data-l="488">ut lupus in campīs pecudēs cum vīdit apertīs,</div>
<div class="line" data-l="489">nōn āctor gregis ipse, comes nōn horrida terret</div>
<div class="line" data-l="490">turba canum; fremit ēsuriēns et neglegit omnēs</div>
<div class="line" data-l="491">in mediōsque gregēs avidus ruit, haud secus Hector</div>
<div class="line" data-l="492">invādit Danaōs et territat ēnse cruentō.</div>
<div class="line" data-l="493">dēficiunt Graiōrum aciēs, Phryges ācrius īnstant</div>
<div class="line" data-l="494">attolluntque animōs. geminat victōria vīrēs.</div>
<div class="line" data-l="495">ut vīdit sociōs īnfēstō cēdere Mārte,</div>
<div class="line" data-l="496">rēx Danaum sublīmis equō volat agmina circum</div>
<div class="line" data-l="497">hortāturque ducēs animōsque in proelia firmat.</div>
<div class="line" data-l="498">mox ipse in mediōs audāx sē prōripit hostēs</div>
<div class="line" data-l="499">oppositāsque aciēs strictō dīverberat ēnse.</div>
<div class="line" data-l="500">ut Libycus cum forte leō procul agmina vīdit</div>
<div class="line" data-l="501">laeta boum passim viridēs errāre per herbās,</div>
<div class="line" data-l="502">attollit cervīce iubās sitiēnsque cruōris</div>
<div class="line" data-l="503">in mediam ērēctō contendit pectore turbam,</div>
<div class="line" data-l="504">sīc ferus Atrīdēs adversōs fertur in hostēs</div>
<div class="line" data-l="505">īnfēstāsque Phrygum prōturbat cuspide turmās.</div>
<div class="line" data-l="506">virtūs clāra ducis vīrēs accendit Achīvum</div>
<div class="line" data-l="507">et spēs exacuit languentia mīlitis arma.</div>
<div class="line" data-l="508">funduntur Teucrī, Danaī laetantur ovantēs.</div>
<div class="line" data-l="509">tandem hīc Aenēān immissō tendere currū</div>
<div class="line" data-l="510">cōnspicit Atrīdēs. strictō concurrere ferrō</div>
<div class="line" data-l="511">comparat et iaculum quantīs furor ipse movēbat</div>
<div class="line" data-l="512">vīribus intorquet, quod dētulit error ab illō</div>
<div class="line" data-l="513">pectus in aurīgae stomachōque īnfīgitur altō.</div>
<div class="line" data-l="514">ille ruēns ictū media inter lōra rotāsque</div>
<div class="line" data-l="515">volvitur et vītam calidō cum sanguine fundit.</div>
<div class="line" data-l="516">ingemit Aenēās currūque animōsus ab altō</div>
<div class="line" data-l="517">dēsilit et validō Crēthōnaque comminus ictū</div>
<div class="line" data-l="518">Orsilochumque ferit, quōrum post fūnera vīctus</div>
<div class="line" data-l="519">Paphlagonum ductor Menelāī concidit armīs,</div>
<div class="line" data-l="520">Antilochīque Mydōn. post hōs Iovis inclita prōlēs</div>
<div class="line" data-l="521">Sarpēdōn bellum fūnestaque proelia miscet.</div>
<div class="line" data-l="522">quem contrā īnfēlīx nōn aequīs dīmicat armīs</div>
<div class="line" data-l="523">Tlēpolemus magnō satus Hercule, sed neque vīrēs</div>
<div class="line" data-l="524">hunc servāre patris nec tot potuēre labōrēs</div>
<div class="line" data-l="525">quīn caderet tenuemque daret dē corpore vītam.</div>
<div class="line" data-l="526">saucius ēgreditur mediō certāmine bellī</div>
<div class="line" data-l="527">Sarpēdōn fraudisque subit commentor Ulixēs</div>
<div class="line" data-l="528">et septem iuvenum fortissima corpora fundit.</div>
<div class="line" data-l="529">hinc pugnat patriae columen Māvortius Hector,</div>
<div class="line" data-l="530">illinc Tȳdīdēs. sternuntur utrimque virōrum</div>
<div class="line" data-l="531">corpora per campōs et sanguine prāta rigantur.</div>
<div class="line" data-l="532">pugnat bellipotēns castā cum Pallade Māvors</div>
<div class="line" data-l="533">ingentemque movet clipeum, quem sāncta virāgō</div>
<div class="line" data-l="534">ēgit et extrēmā percussum cuspide caedit</div>
<div class="line" data-l="535">attonitumque simul caelum petere inde coēgit.</div>
<div class="line" data-l="536">hīc ille aetheriō queritur sua vulnera rēgī</div>
<div class="line" data-l="537">saucius et magnī genitōris iūrgia suffert.</div>

<div class="line indent" data-l="538" data-bookbegin="Iliad 6">intereā magnīs Acamantem vīribus Aiāx</div>
<div class="line" data-l="539">interimit vastumque capit Menelāus Adrastum</div>
<div class="line" data-l="540">et rapit ad classēs manibus post terga revīnctīs,</div>
<div class="line" data-l="541">ut vī dēdūcat laetōs ex hoste triumphōs.</div>
<div class="line" data-l="542">incumbunt Danaī, cēdit Trōiāna iuventūs</div>
<div class="line" data-l="543">tergaque nūda tegit. sēnsit Māvortius Hector</div>
<div class="line" data-l="544">prō Danaīs pugnāre deōs validāsque suōrum</div>
<div class="line" data-l="545">virginis armigerae subdūcī nūmine vīrēs</div>
<div class="line" data-l="546">continuōque petit mūrōs Hecubamque vocārī</div>
<div class="line" data-l="547">imperat et dīvae plācārī nūmina suādet.</div>
<div class="line" data-l="548">prōtinus armātās innūptae Palladis arcēs</div>
<div class="line" data-l="549">Īliadēs subeunt. fēstīs altāria sertīs</div>
<div class="line" data-l="550">exōrnant caeduntque sacrās ex mōre bidentēs.</div>
<div class="line" data-l="551">dumque precēs Hecubē supplex ad templa Minervae</div>
<div class="line" data-l="552">prō cārīs genetrīx nātīs et coniuge fundit,</div>
<div class="line" data-l="553">intereā Glaucus strictō dēcernere ferrō</div>
<div class="line" data-l="554">cum Diomēde parat nōmenque genusque rogantī</div>
<div class="line" data-l="555">quī sit et unde, ferus magnīs cum vīribus hastam</div>
<div class="line" data-l="556">mittere temptābat. temptantī Aetōlius hērōs:</div>
<div class="line" data-l="557">“quō ruis?” exclāmat, “quae tē, scelerāte, furentem</div>
<div class="line" data-l="558">mēns agit imparibus mēcum concurrere tēlīs?</div>
<div class="line" data-l="559">hospitis arma vidēs, Veneris quī vulnere dextram</div>
<div class="line" data-l="560">perculit et summō pupugit certāmine Mārtem.</div>
<div class="line" data-l="561">pōne trucēs animōs īnfēstaque tēla coercē.”</div>
<div class="line" data-l="562">post haec inter sē positō certāmine pugnae</div>
<div class="line" data-l="563">commūtant clipeōs īnimīcaque proelia linquunt.</div>
<div class="line" data-l="564">colloquium petit intereā fīdissima coniūnx</div>
<div class="line" data-l="565">Hectoris Andromachē parvumque ad pectora nātum</div>
<div class="line" data-l="566">Astyanacta tenet. cuius dum maximus hērōs</div>
<div class="line" data-l="567">ōscula parva petit, subitō perterritus īnfāns</div>
<div class="line" data-l="568">convertit timidōs māterna ad pectora vultūs</div>
<div class="line" data-l="569">terribilemque fugit galeam cristamque comantem.</div>
<div class="line" data-l="570">utque caput iuvenis positō dētēxerat aere,</div>
<div class="line" data-l="571">prōtinus īnfantem geminīs amplectitur ulnīs</div>
<div class="line" data-l="572">attollēnsque manūs: “precor, ō pater optime,” dīxit,</div>
<div class="line" data-l="573">“ut meus hic prō quō tua nūmina nātus adōrō</div>
<div class="line" data-l="574">virtūtēs patriās prīmīs imitētur ab annīs.”</div>

<div class="line indent" data-l="575" data-bookbegin="Iliad 7">haec aït et portīs aciēs petit ācer apertīs,</div>
<div class="line" data-l="576">ūnā deinde Paris. postquam in certāmina ventum est,</div>
<div class="line" data-l="577">prōtinus in medium prōcēdit maximus Hector</div>
<div class="line" data-l="578">Graiōrumque ducēs invictīs prōvocat armīs.</div>
<div class="line" data-l="579">nec mora, continuō fraudis commentor Ulixēs</div>
<div class="line" data-l="580">et ferus Īdomeneus et nōtus gente paternā</div>
<div class="line" data-l="581">Mērionēs Graiumque simul dux ācer Atrīdēs</div>
<div class="line" data-l="582">Aiācēsque duo et clārīs speciōsus in armīs</div>
<div class="line" data-l="583">Eurypylus magnōque Thoās Andraemone nātus</div>
<div class="line" data-l="584">quīque manum Veneris violāvit vulnere trīstī</div>
<div class="line" data-l="585">prōcēdunt; aberat nam Trōum terror Achillēs</div>
<div class="line" data-l="586">et citharā dulcī dūrum lēnībat amōrem.</div>
<div class="line" data-l="587">ergō ubi dēiectīs aurātam rēgis Atrīdae</div>
<div class="line" data-l="588">sortibus in galeam magnus prōcesserat Aiāx,</div>
<div class="line" data-l="589">prīncipiō iactīs committunt proelia tēlīs.</div>
<div class="line" data-l="590">mox rigidōs stringunt ēnsēs et fortibus armīs</div>
<div class="line" data-l="591">dēcernunt partēsque oculīs rīmantur apertās</div>
<div class="line" data-l="592">et modo terga petunt, dūrōs modo fortibus ictūs</div>
<div class="line" data-l="593">dēpellunt clipeīs. ingēns ad sīdera clāmor</div>
<div class="line" data-l="594">tollitur et vastīs implētur vōcibus āēr.</div>
<div class="line" data-l="595">nōn sīc saetigerī exacuunt fervōribus īrās</div>
<div class="line" data-l="596">pectoribusque fremunt vastīs, mox dentibus uncīs</div>
<div class="line delenda" data-l="597">[alternī lībrant gladiōs et vulnera miscent]</div>
<div class="line" data-l="598">fortia terga petunt spūmantque per ōra vicissim.</div>
<div class="line" data-l="599">fūmiferae nūbēs concrētaque fulgura et ignēs</div>
<div class="line" data-l="600">iactantur magnōque implentur murmure silvae.</div>
<div class="line delenda" data-l="601">[tālēs Prīamidēs ārdorque Aiācis in armīs]</div>
<div class="line" data-l="602">tandem animīs tēlōque furēns Telamōnius Aiāx</div>
<div class="line" data-l="603">īnsignem bellō petit Hectora, quāque patēbat</div>
<div class="line" data-l="604">nūda virī cervīx, fulgentem dērigit ēnsem.</div>
<div class="line" data-l="605">ille ictum celerī praevīdit callidus āstū</div>
<div class="line" data-l="606">tergaque summīsit ferrumque umbōne repellit.</div>
<div class="line" data-l="607">sed levis extrēmās clipeī perlābitur ōrās</div>
<div class="line" data-l="608">ēnsis et exiguō cervīcem vulnere lībat.</div>
<div class="line" data-l="609">ācrius impugnāns rūrsus cōnsurgit in hostem</div>
<div class="line" data-l="610">Prīamidēs nec iam ferrō Telamōne creātum,</div>
<div class="line" data-l="611">sed magnō saxī iactū petit. at ferus Aiāx</div>
<div class="line" data-l="612">ingentem clipeō septemplice reppulit ictum</div>
<div class="line" data-l="613">et iuvenem saxō percussum sternit eōdem.</div>
<div class="line" data-l="614">quem levat exceptum Graiīs inimīcus Apollō</div>
<div class="line" data-l="615">integratque animum; iam rūrsus ad arma coībant</div>
<div class="line" data-l="616">stringēbantque iterum gladiōs, cum fessus in undās</div>
<div class="line" data-l="617">coeperat igniferōs Tītān immergere currūs</div>
<div class="line" data-l="618">noxque subīre polum. iuxtā mittuntur, utrōsque</div>
<div class="line" data-l="619">quī dirimant ā caede virōs, nec sēgnius illī</div>
<div class="line" data-l="620">dēpōnunt animōs. tunc bellō maximus Hector:</div>
<div class="line" data-l="621">“quae tē terra virum, quī tē genuēre parentēs?</div>
<div class="line" data-l="622">vīribus es prōlēs generōsa atque inclita,” dīxit.</div>
<div class="line" data-l="623">at contrā sē ferre parat Telamōnius Aiāx:</div>
<div class="line" data-l="624">“Hēsionā dē mātre vidēs Telamōne creātum;</div>
<div class="line" data-l="625">nōbilis est domus et fāmā generōsa propāgō.”</div>
<div class="line" data-l="626">Hector, ut Hēsionae nōmen cāsūsque recordāns:</div>
<div class="line" data-l="627">“absistāmus,” aït, “sanguis commūnis utrīque est,”</div>
<div class="line" data-l="628">et prior Aeacidēn aurātō mūnerat ēnse</div>
<div class="line" data-l="629">inque vicem, quō sē bellātor cīnxerat Aiāx,</div>
<div class="line" data-l="630">accipit īnsignem variō caelāmine balteum.</div>
<div class="line" data-l="631">post haec extemplō Graium Trōumque catervae</div>
<div class="line" data-l="632">discēdunt caelumque tegit nox ātra tenebrīs.</div>
<div class="line" data-l="633">implentur dapibus largīs Bacchīque liquōre</div>
<div class="line" data-l="634">atque avidī placidō trādunt sua corpora somnō.</div>

<div class="line indent" data-l="635">postera cum prīmum stēllās Aurōra fugārat,</div>
<div class="line" data-l="636">in coetum vēnēre Phryges. tunc maximus Hector</div>
<div class="line" data-l="637">cum sociīs memorāns hesternae fūnera caedis</div>
<div class="line" data-l="638">suādet ut invictīs Helenē reddātur Achīvīs</div>
<div class="line" data-l="639">praedaque quae dūrōs Menelāī mulceat ignēs;</div>
<div class="line" data-l="640">idque placet cūnctīs. tunc saevō missus Atrīdae</div>
<div class="line" data-l="641">pertulit Īdaeus Trōum mandāta; neque ille</div>
<div class="line" data-l="642">aut animum praedae aut dictīs accommodat aurēs;</div>
<div class="line" data-l="643">ultrō etiam castrīs Īdaeum excēdere iussit.</div>
<div class="line" data-l="644">pāruit is monitīs iterumque ad castra reversus</div>
<div class="line" data-l="645">Trōica contemptum dūrō sē reddit ab hoste.</div>
<div class="line" data-l="646">intereā Danaī cōnfūsī caede suōrum</div>
<div class="line" data-l="647">ingentēs strūxēre pyrās collēctaque passim</div>
<div class="line" data-l="648">fortia trādidērunt sociōrum corpora flammīs.</div>
<div class="line" data-l="649">tum renovant fossās et vallum rōbore cingunt.</div>

<div class="line indent" data-l="650" data-bookbegin="Iliad 8">ut nitidum Tītān radiīs patefēcerat orbem,</div>
<div class="line" data-l="651">convocat in coetum superōs Iovis et monet omnēs</div>
<div class="line" data-l="652">nē contrā sua dicta velint contendere dīvī.</div>
<div class="line" data-l="653">ipse per aetheriās caelī dēlābitur aurās</div>
<div class="line" data-l="654">umbrōsīsque simul cōnsēdit montibus Īdae.</div>
<div class="line" data-l="655">inde aciēs videt Īliacās dextrāque potentī</div>
<div class="line" data-l="656">sustinet aurātās aequātō pondere lancēs</div>
<div class="line" data-l="657">fātaque dūra Phrygum cāsūsque expendit Achīvum</div>
<div class="line" data-l="658">et Graium clādes gravibus praeponderat armīs.</div>

<div class="line indent" data-l="659">intereā Danaōs ingentī concitus īrā</div>
<div class="line" data-l="660">Prīamidēs agit et tōtīs gravis imminet armīs,</div>
<div class="line" data-l="661">ūnum quippe decus Phrygiae. turbantur Achīvī</div>
<div class="line" data-l="662">Dōricaque ingentī complentur castra tumultū.</div>
<div class="line" data-l="663">hortātur sociōs mūrīs inclūsus Atrīdēs</div>
<div class="line" data-l="664">languentēsque animōs iuvenum in certāmina firmat.</div>
<div class="line" data-l="665">prīnceps Tȳdīdēs ārdentibus ēmicat armīs</div>
<div class="line" data-l="666">per mediōsque hostēs immānī turbine fertur.</div>
<div class="line" data-l="667">hīc illī occurrit fātīs Agelāus inīquīs,</div>
<div class="line" data-l="668">tēlum immāne manū quatiēns, quem maximus hērōs</div>
<div class="line" data-l="669">occupat et dūrō medium trānsverberat ēnse.</div>
<div class="line" data-l="670">hinc Phrygas Aiācis vastīs prōtēctus in armīs</div>
<div class="line" data-l="671">Teucer agit spargitque levēs in terga sagittās.</div>
<div class="line" data-l="672">Gorgythiōna ferum lētālī vulnere fundit.</div>
<div class="line" data-l="673">mox aliās aciēs petit aurīgamque superbī</div>
<div class="line" data-l="674">Hectoris obtruncat, quem saxō Trōius hērōs</div>
<div class="line" data-l="675">occupat excussōque incautum prōterit arcū.</div>
<div class="line" data-l="676">ast illum fīdī rapiunt dē caede sodālēs</div>
<div class="line" data-l="677">prōstrātumque levant. ruit undique turbidus Hector,</div>
<div class="line" data-l="678">adversāsque aciēs īnfēstā cuspide terret.</div>
<div class="line" data-l="679">sē rūrsus Danaī turbātī caede suōrum</div>
<div class="line" data-l="680">convertunt iterumque levēs in castra catervae</div>
<div class="line" data-l="681">cōnfugiunt portāsque obiectō rōbore firmant.</div>
<div class="line" data-l="682">at Phryges obsīdunt inclūsōs aggere Graiōs</div>
<div class="line" data-l="683">excubitūque premunt mūrōs flammīsque corōnant.</div>
<div class="line" data-l="684">cētera per campōs sternunt sua corpora pūbēs</div>
<div class="line" data-l="685">indulgentque merō, cūrāsque animōsque resolvunt.</div>

<div class="line indent" data-l="686" data-bookbegin="Iliad 9">attonitī Danaum procerēs discrīmine tantō</div>
<div class="line" data-l="687">nec dapibus relevant animōs nec corpora cūrant,</div>
<div class="line" data-l="688">sed miserī sua fāta gemunt. mox Nestore pulsī</div>
<div class="line" data-l="689">lēgātōs mittunt dextramque hortantur Achillis</div>
<div class="line" data-l="690">ut ferat auxilium miserīs. Thetidēius hērōs</div>
<div class="line" data-l="691">nec Danaum capit aure precēs nec mūnera rēgis</div>
<div class="line" data-l="692">ūlla referre cupit; nōn illum redditus ignis</div>
<div class="line" data-l="693">aut intācta suō Brīsēis corpore mōvit.</div>
<div class="line" data-l="694">irrita lēgātī referunt respōnsa Pelasgīs.</div>
<div class="line delenda" data-l="695">[et dapibus cūrant animōs lēnīque sopōre]</div>

<div class="line indent" data-l="696" data-bookbegin="Iliad 10">alterius tenebrae tardē lābentibus astrīs</div>
<div class="line" data-l="696a"><span style="padding-left: 175px">*&nbsp;&nbsp;&nbsp;*&nbsp;&nbsp;&nbsp;*</span></div>
<div class="line" data-l="697">restābatque super tacitae pars tertia noctis,</div>
<div class="line" data-l="698">cum Danaum iussū castrīs Aetōlius hērōs</div>
<div class="line" data-l="699">ēgreditur sociumque sibī dēlēgit Ulixem,</div>
<div class="line" data-l="700">quī sēcum tacitae sublūstrī noctis in umbrā</div>
<div class="line" data-l="701">scrūtētur studiō quae sit fīdūcia Trōum</div>
<div class="line" data-l="702">quidve agitent quantāsve parent in proelia vīrēs.</div>
<div class="line" data-l="703">dumque iter horrendum loca pernoctāta paventēs</div>
<div class="line" data-l="704">carpēbant, venit ecce Dolōn, quem Trōia pūbēs</div>
<div class="line" data-l="705">mīserat, ut Danaum sollertī pectore vīrēs</div>
<div class="line" data-l="706">perspiceret sēnsūsque ducum plēbisque referret.</div>
<div class="line" data-l="707">quem procul ut vīdit socius Diomēdis Ulixēs,</div>
<div class="line" data-l="708">abdiderunt occultantēs sua corpora fūrtim</div>
<div class="line" data-l="709">post dēnsōs fruticēs, dum spē percussus inānī</div>
<div class="line" data-l="710">Trōs Eumēdiadēs cursū praecēderet illōs,</div>
<div class="line" data-l="711">nē facile oppressus gressum in sua castra referret.</div>
<div class="line" data-l="712">post ubi trānsierat fīdēns animōque manūque,</div>
<div class="line" data-l="713">prōsiluēre virī iuvenemque ēvādere cursū</div>
<div class="line" data-l="714">cōnantem capiunt ferrōque manūque minantur.</div>
<div class="line" data-l="715">ille timōre pavēns: “vītam concēdite,” dīxit,</div>
<div class="line" data-l="716">“hoc ūnum satis est. quodsī perstātis in īrā,</div>
<div class="line" data-l="717">quanta ex morte meā capiētis praemia laudis?</div>
<div class="line" data-l="718">at sī cūr veniam tacitīs exquīritis umbrīs:</div>
<div class="line" data-l="719">maxima Trōia mihī currum prōmīsit Achillis</div>
<div class="line" data-l="720">sī vestrās cēpisset opēs. haec dōna secūtus</div>
<div class="line" data-l="721">in dubiōs cāsūs, cōram quod cernitis ipsī,</div>
<div class="line" data-l="722">īnfēlīx cecidī. nunc vōs per nūmina dīvum,</div>
<div class="line" data-l="723">per mare, per Dītis flūctūs obtestor opācī,</div>
<div class="line" data-l="724">nē rapere hanc animam crūdēlī caede velītis.</div>
<div class="line" data-l="725">haec prō concessā referētis dōna salūte:</div>
<div class="line" data-l="726">cōnsilium Priamī rēgis remque ōrdine gentis</div>
<div class="line" data-l="727">expediam Phrygiae.” postquam quid Trōia parāret</div>
<div class="line" data-l="728">cognōvēre virī, faucēs mucrōne reclūsō</div>
<div class="line" data-l="729">dētrūdunt iuvenis. post haec tentōria Rhēsī</div>
<div class="line" data-l="730">intrant atque ipsum somnō vīnōque sepultum</div>
<div class="line" data-l="731">obtruncant spoliantque virum fūsōsque per herbam</div>
<div class="line" data-l="732">exanimant sociōs. tum trīstī caede perāctā</div>
<div class="line" data-l="733">praedā umerōs onerant, multō et candōre nitentēs</div>
<div class="line" data-l="734">Thrācas equōs rapiunt, quōs nec praecēderet Eurus</div>
<div class="line" data-l="735">nec posset volucrī cursū superāre sagittā.</div>
<div class="line" data-l="736">inde iterum Argolicās prīmae sub tempore lūcis</div>
<div class="line" data-l="737">ad classēs redeunt, quōs Nestoris accipit aetās</div>
<div class="line" data-l="738">ac recipit portīs. postquam sua castra tenēbant,</div>
<div class="line" data-l="739">facta ducī referunt. laudat Pelopēius hērōs,</div>
<div class="line" data-l="740">fessaque iūcundae trādunt sua membra quiētī.</div>

<div class="line indent" data-l="741" data-bookbegin="Iliad 11">lūx exorta virōs in prīstina bella remīsit</div>
<div class="line" data-l="742">īnstaurantque animōs recreātō mīlite pugnae</div>
<div class="line" data-l="743">Dardanidum Danaumque ducēs. volat undique nūbēs</div>
<div class="line" data-l="744">tēlōrum et ferrō ferrum sonat, undique mixtīs</div>
<div class="line" data-l="745">inter sē strīdent mucrōnibus. īnstat utrimque</div>
<div class="line" data-l="746">dēnsa aciēs mixtusque fluit cum sanguine sūdor.</div>
<div class="line" data-l="747">tandem ferventī Danaum rēx concitus īrā</div>
<div class="line" data-l="748">Antiphon ingentī prōstrātum vulnere fundit</div>
<div class="line" data-l="749">Pīsandrumque simul frātremque ad bella ruentem</div>
<div class="line" data-l="750">Hippolochum; post hōs gladiō petit Īphidamanta.</div>
<div class="line" data-l="†751">hīc rēgis dextram iaculō ferit; ille dolōre</div>
<div class="line" data-l="752">ācrior acceptō fugientem Antēnore nātum</div>
<div class="line" data-l="753">persequitur trāxitque ferōx cum vulnere poenās.</div>
<div class="line" data-l="754">Hector tunc pugnae subit ācrī concitus īrā</div>
<div class="line" data-l="755">Prīamidēs et percussōs agit undique Graiōs.</div>
<div class="line" data-l="756">nec Paris hostīlēs cessat prōsternere turmās</div>
<div class="line" data-l="757">Eurypylīque femur contentō vulnerat arcū.</div>

<div class="line indent" data-l="758" data-bookbegin="Iliad 12">incumbunt Trōes, fugiunt in castra Pelasgī</div>
<div class="line" data-l="759">vīribus exhaustīs et vastīs undique firmant</div>
<div class="line" data-l="760">ōbicibus mūrōs. tum saxō Mārtius Hector</div>
<div class="line" data-l="761">perfringit portās ferrātaque rōbora laxat.</div>
<div class="line" data-l="762">irrumpunt aditūs Phryges atque in līmine prīmō</div>
<div class="line" data-l="763">restantēs sternunt Graiōs vāllōque catervās</div>
<div class="line" data-l="764">dēturbant, aliī scālās in moenia poscunt</div>
<div class="line" data-l="765">et iaciunt ignēs. praebet victōria vīrēs.</div>
<div class="line" data-l="766">dē mūrīs pugnant Danaī turrēsque per altās.</div>
<div class="line" data-l="767">saxa volant, subeunt āctā testūdine Trōes</div>
<div class="line" data-l="768">ascenduntque aditūs et portīs vīribus īnstant.</div>
<div class="line" data-l="769">turbātī fugiunt omnēs iam castra Pelasgī</div>
<div class="line" data-l="770">et scandunt puppēs. urget Trōiāna iuventūs</div>
<div class="line" data-l="771">tēlaque crēbra iacit. resonat clāmōribus aether.</div>

<div class="line indent" data-l="772" data-bookbegin="Iliad 13">Neptūnus vīrēs Danaīs animumque ministrat.</div>
<div class="line" data-l="773">pugna ingēns oritur. furit istinc hostis et illinc.</div>
<div class="line" data-l="774">Īdomenei dextrā cadit Āsius; Hector atrōcem</div>
<div class="line" data-l="775">Amphimachum obtruncat, necnōn occumbit in armīs</div>
<div class="line" data-l="776">Anchīsae gener Alcathous, quem fūderat ēnse</div>
<div class="line" data-l="777">magnanimus ductor Rhytieus. tunc fervidus hastā</div>
<div class="line" data-l="778">Dēiphobus ferit Ascalaphum mergitque sub undās.</div>

<div class="line indent" data-l="779" data-bookbegin="Iliad 14">Hector ubīque ferus violentō pectore saevit,</div>
<div class="line" data-l="780">quem saxō ingentī percussum maximus Aiāx</div>
<div class="line" data-l="781">dēpulit et tōtō prōstrātum corpore fūdit.</div>
<div class="line" data-l="782">concurrit Trōiāna manus iuvenemque vomentem</div>
<div class="line" data-l="783">sanguineōs flūctūs Xanthī lāvēre fluentis.</div>
<div class="line" data-l="784">inde iterum ad pugnam redeunt; fit maxima caedēs</div>
<div class="line" data-l="785">ambōrum et mānat tellūs īnfecta cruōre.</div>
<div class="line" data-l="786">Pōlydamās validō Prothoēnora percutit ictū,</div>
<div class="line" data-l="787">Archelochumque Antēnoridēn Telamōnius Aiāx,</div>
<div class="line" data-l="788">Boeōtumque Acamās Promachum, quem sternit atrōcis</div>
<div class="line" data-l="789" data-bookbegin="Iliad 15">Pēneleī dextra. inde cadit Priamēia pūbēs</div>
<div class="line delenda" data-l="790">[ācrius īnsurgunt Trōēs ad Achaica bella</div>
<div class="line delenda" data-l="791">īnstaurantque manūs, cēdit Pelopēia pūbēs]</div>
<div class="line" data-l="792">pulsa metū vallumque et mūrōs aggere saeptōs</div>
<div class="line" data-l="793">trānsiliunt, aliī fossās volvuntur in ipsās.</div>
<div class="line" data-l="794">advolat intereā Danaum metus, impiger Hector.</div>
<div class="line" data-l="795">cōnfugiunt iterum ad classēs Agamemnonis ālae</div>
<div class="line" data-l="796">atque inde adversīs prōpellunt vīribus hostem.</div>
<div class="line" data-l="797">fit pugna ante ratēs. saevit Māvortius Hector</div>
<div class="line" data-l="798">et poscit flammās tōtamque incendere classem</div>
<div class="line" data-l="799">apparat. huic validīs obsistit vīribus Aiāx,</div>
<div class="line" data-l="800">stāns prīmā in puppī, clipeōque incendia saeva</div>
<div class="line" data-l="801">sustinet et sōlus dēfendit mīlle carīnās.</div>
<div class="line" data-l="802">hinc iaciunt Danaī rōbustae cuspidis hastās,</div>
<div class="line" data-l="803">illinc ārdentēs taedās Phryges undique iactant;</div>
<div class="line" data-l="804">per vastōs sūdor pugnantum dēfluit artūs.</div>

<div class="line indent" data-l="805" data-bookbegin="Iliad 16">nōn valet ulterius clādem spectāre suōrum</div>
<div class="line" data-l="806">Patroclus subitōque armīs mūnītus Achillis</div>
<div class="line" data-l="807">prōvolat et falsā conterret imāgine Trōas.</div>
<div class="line" data-l="808">quī modo turbābant Danaōs animōque fremēbant,</div>
<div class="line" data-l="809">nunc trepidī fugiunt; fugientibus imminet ille</div>
<div class="line" data-l="810">perturbatque ferōx aciēs vastumque per agmen</div>
<div class="line" data-l="811">sternit et ingentī Sarpēdona vulnere fundit</div>
<div class="line" data-l="812">et nunc hōs cursū nunc illōs praeterit ārdēns</div>
<div class="line" data-l="813">proeliaque horrendī sub imāgine versat Achillis.</div>
<div class="line" data-l="814">quem postquam sociās miscentem caede catervās</div>
<div class="line" data-l="815">turbantemque aciēs respexit fervidus Hector,</div>
<div class="line" data-l="816">tollit atrōx animōs vastīsque immānis in armīs</div>
<div class="line" data-l="817">occurrit contrā magnōque haec increpat ōre:</div>
<div class="line" data-l="818">“hūc, age, hūc converte gradum, fortissime Achillēs!</div>
<div class="line" data-l="819">iam nōscēs ultrīx quid Trōica dextera possit</div>
<div class="line" data-l="820">et quantum in bellō valeat fortissimus Hector.</div>
<div class="line" data-l="821">nam licet ipse suīs Māvors tē prōtegat armīs,</div>
<div class="line" data-l="822">invītō tamen haec perimet tē dextera Mārte.”</div>
<div class="line" data-l="823">ille silet spernitque minās animōsaque dicta,</div>
<div class="line" data-l="824">ut quem mentītur vērus crēdātur Achillēs.</div>
<div class="line" data-l="825">tunc prior intorquet collēctīs vīribus hastam</div>
<div class="line" data-l="826">Dardanidēs, quam prōlāpsam celerī excipit ictū</div>
<div class="line" data-l="827">Patroclus redditque vicēs et, mūtua dōna,</div>
<div class="line" data-l="827a">obicit et saxum ingentī cum pondere missum</div>
<div class="line" data-l="828">quod clipeō excussum viridī tellūre resēdit.</div>
<div class="line" data-l="829">tunc rigidōs stringunt ēnsēs et comminus armīs</div>
<div class="line" data-l="830">inter sē miscent, dōnec Trōiānus Apollō</div>
<div class="line" data-l="831">mentītōs vultūs simulātī pandit Achillis</div>
<div class="line" data-l="832">dēnūdatque virum, quem bellō maximus Hector</div>
<div class="line" data-l="833">pugnantem, falsīs postquam dēprēndit in armīs,</div>
<div class="line" data-l="834">irruit et iuvenem nūdātō pectore ferrō</div>
<div class="line" data-l="835">trāicit et victō Vulcānia dētrahit arma.</div>

<div class="line indent" data-l="836" data-bookbegin="Iliad 17">vindicat exstīnctī corpus Telamōnius Aiāx</div>
<div class="line" data-l="837">oppositōque tegit clipeō. Priamēia pūbēs</div>
<div class="line" data-l="838">laetitiā exsultat, Danaī sua vulnera maerent.</div>

<div class="line indent" data-l="839" data-bookbegin="Iliad 18">intereā iuvenis trīstī cum pūbe suōrum</div>
<div class="line" data-l="840">Nestoridēs in castra ferunt miserābile corpus.</div>
<div class="line" data-l="841">tunc ut Pēlīdae aurēs dīverberat horror,</div>
<div class="line" data-l="842">palluit īnfēlīx iuvenis, calor ossa relīquit;</div>
<div class="line delenda" data-l="843">[membra simul lacrimāns māternō innectit amictū,</div>
<div class="line delenda" data-l="844">dēflēns Aeacidēs trīstī dē caede sodālis]</div>
<div class="line" data-l="845">unguibus ōra secat cōmptōsque in pulvere crīnēs</div>
<div class="line" data-l="846">dēfōrmat, scindit firmō dē pectore vestēs</div>
<div class="line" data-l="847">et super exstīnctī prōstrātus membra sodālis</div>
<div class="line" data-l="848">crūdēlēs fundit questūs atque ōscula fīgit.</div>
<div class="line" data-l="849">mox ubi dēpositī gemitūs lacrimaeque quiērunt:</div>
<div class="line" data-l="850">“nōn impūne meī laetābere caede sodālis,</div>
<div class="line" data-l="851">Hector,” aït, “magnāsque meō, violente, dolōrī</div>
<div class="line" data-l="852">persolvēs poenās atque istīs victor in armīs,</div>
<div class="line" data-l="853">in quibus exsultās, fūsō moriēre cruōre.”</div>
<div class="line" data-l="854">post haec accēnsus furiīs dēcurrit ad aequor</div>
<div class="line" data-l="855">fortiaque arma Thetin supplex rogat. illa relictīs</div>
<div class="line" data-l="856">flūctibus auxilium Vulcānī prōtinus ōrat.</div>
<div class="line" data-l="857">excitat Aetnaeōs calidīs fornācibus ignēs</div>
<div class="line" data-l="858">Mulciber et validīs fulvum domat ictibus aurum.</div>
<div class="line" data-l="859">mox effecta refert dīvīnīs artibus arma</div>
<div class="line" data-l="860">et dōnat Thetidī; quae postquam magnus Achillēs</div>
<div class="line" data-l="861">induit, in clipeum vultūs convertit atrōcēs.</div>

<div class="line indent" data-l="862">illīc Ignipotēns mundī caelāverat arcem</div>
<div class="line delenda" data-l="863">[sīderaque et liquidīs redimitās undique nymphīs</div>
<div class="line delenda" data-l="863a">fēcerat et mīrē liquidās Nērēidos arcēs</div>
<div class="line delenda" data-l="864">Ōceanī terrās et cīnctum Nērea circum]</div>
<div class="line" data-l="865">astrōrumque vicēs dīmēnsaque tempora noctis,</div>
<div class="line" data-l="866">quattuor et mundī partēs, quantum Arctus ab Austrō</div>
<div class="line" data-l="867">et quantum occāsus roseō distāret ab ortū,</div>
<div class="line" data-l="868">Lūcifer unde suīs, unde Hesperus ūnus uterque</div>
<div class="line" data-l="869">exorerētur equīs, et quantum in orbe meāret</div>
<div class="line" data-l="870">Lūna cava et nitidā lūstrāret lampade caelum;</div>
<div class="line" data-l="871">addideratque fretīs sua nūmina: Nērea magnum</div>
<div class="line" data-l="872">Ōceanumque senem nec eundem Prōtea semper,</div>
<div class="line" data-l="873">Trītōnēsque ferōs et amantem Dōrida flūctūs;</div>
<div class="line" data-l="874">fēcerat et liquidās mīrā Nērēidas arte.</div>
<div class="line" data-l="875">terra gerit silvās horrendaque mōnstra ferārum</div>
<div class="line" data-l="876">flūminaque et montēs cumque altīs oppida mūrīs,</div>
<div class="line" data-l="877">in quibus exercent lēgēs annōsaque iūra</div>
<div class="line" data-l="878">certantēs populī; sedet illīc aequus utrīsque</div>
<div class="line" data-l="879">iūdex et lītem discernit fronte serēnā.</div>
<div class="line" data-l="880">parte aliā resonant castae Paeāna puellae</div>
<div class="line" data-l="881">dantque chorōs mollēs et tympana dextera pulsat;</div>
<div class="line" data-l="882">ille lyrae gracilēs extēnsō pollice chordās</div>
<div class="line" data-l="883">percurrit septemque modōs modulātur avēnīs:</div>
<div class="line" data-l="884">carmina compōnunt mundī resonantia mōtum.</div>
<div class="line" data-l="885">rūra colunt aliī, sulcant gravia arva iuvencī</div>
<div class="line" data-l="886">mātūrāsque metit rōbustus messor aristās</div>
<div class="line" data-l="887">et gaudet pressīs immundus vīnitor ūvīs.</div>
<div class="line" data-l="888">tondent prāta gregēs, pendent in rūpe capellae.</div>
<div class="line" data-l="889">haec inter mediīs stābat Mārs aureus armīs,</div>
<div class="line" data-l="†890">quem dīva Ātropus et circā reliquaeque sedēbant</div>
<div class="line" data-l="†891">anguineīs maestae Clōthō Lachesisque capillīs.</div>

<div class="line indent" data-l="892" data-bookbegin="Iliad 19">tālibus ōrnātus dōnīs Thetidēius hērōs</div>
<div class="line" data-l="893">in mediās aciēs immānī turbine fertur,</div>
<div class="line" data-l="894">cui vīrēs praebet castā cum Pallade Iūnō</div>
<div class="line" data-l="895">dantque animōs iuvenī. contrā Cytherēius hērōs</div>
<div class="line" data-l="896">occurritque virō, sed nōn cum vīribus aequīs</div>
<div class="line" data-l="897">Aeacidae nec compar erat, tamen īra coēgit</div>
<div class="line" data-l="898">cōnferre invictīs iuvenem cum vīribus arma.</div>
<div class="line" data-l="899">quem nisi servāsset magnārum rēctor aquārum,</div>
<div class="line" data-l="900">ut profugus Latiīs Trōiam reparāret in arvīs</div>
<div class="line" data-l="901">Augustumque genus clārīs submitteret astrīs,</div>
<div class="line" data-l="902">nōn clārae gentis nōbīs mānsisset orīgō.</div>

<div class="line indent" data-l="903">inde agit Aeacidēs īnfēstā cuspide Teucrōs</div>
<div class="line" data-l="904">ingentemque modum prōsternit caede virōrum,</div>
<div class="line" data-l="905">sanguinis Hectoreī sitiēns. at Dardana pūbēs</div>
<div class="line" data-l="906">cōnfugit ad Xanthī rapidōs perterrita flūctūs</div>
<div class="line" data-l="907">auxiliumque petit dīvīnī flūminis. ille</div>
<div class="line" data-l="908">īnstat et in mediīs pugnātur gurgitis undīs.</div>
<div class="line" data-l="909">īra dabat vīrēs; stringuntur sanguine rīpae</div>
<div class="line" data-l="910">sparsaque per tōtōs volvuntur corpora flūctūs.</div>

<div class="line indent" data-l="911" data-bookbegin="Iliad 20">at Venus et Phrygiae gentis tūtātor Apollō</div>
<div class="line" data-l="912">cōgunt in Danaōs Xanthī cōnsurgere flūctūs,</div>
<div class="line" data-l="913">ut fera terribilī miscentem proelia dextrā</div>
<div class="line" data-l="914">obruat Aeacidēn; quī prōtinus undique tōtīs</div>
<div class="line" data-l="915">exspatiātur aquīs et vastō gurgite praeceps</div>
<div class="line" data-l="916">volvitur atque virum torrentibus impedit undīs</div>
<div class="line" data-l="917">praetardatque gradūs. ille omnī corpore saevās</div>
<div class="line" data-l="918">contrā pugnat aquās adversaque flūmina rumpit</div>
<div class="line" data-l="919">et modo disiectōs umerīs modo pectore vastō</div>
<div class="line" data-l="920">prōpellit flūctūs. quem longē prōvida Iūnō</div>
<div class="line" data-l="921">asseruit, rapidae nē cēderet ictibus undae;</div>
<div class="line" data-l="922">sānctaque pugnārunt inter sē nūmina dīvum.</div>
<div class="line" data-l="923">rūrsus agit Phrygiās ingentī caede catervās</div>
<div class="line" data-l="924">horridus Aeacidēs bellīque ārdōre resūmptō</div>
<div class="line" data-l="925">fūnereās aciēs horrendaque proelia miscet.</div>
<div class="line" data-l="926">nōn illum vīs ūlla movet, nōn saeva fatīgant</div>
<div class="line" data-l="927">pectora bellandō; vīrēs successus adauget.</div>
<div class="line" data-l="928">percussī dubitant trepidā formīdine Trōes</div>
<div class="line" data-l="929">atque intrā mūrōs exhaustā paene salūte</div>
<div class="line" data-l="930">cōnfugiunt portāsque obiectō rōbore firmant.</div>

<div class="line indent" data-l="931" data-bookbegin="Iliad 21">ūnus tōta salūs in quō Trōiāna manēbat</div>
<div class="line" data-l="932">Hector adest, quem nōn dūrae timor undique mortis,</div>
<div class="line" data-l="933">nōn patriae tenuēre precēs quīn obvius īret</div>
<div class="line" data-l="934">et contrā magnum contendere vellet Achillem.</div>
<div class="line" data-l="935">quem procul ut vīdit tēctum caelestibus armīs,</div>
<div class="line delenda" data-l="936">[ante oculōs subitō vīsa est Trītōnia Pallas]</div>
<div class="line" data-l="937">pertimuit clausīsque fugit sua moenia circum</div>
<div class="line" data-l="938">īnfēlīx portīs, sequitur Nērēius hērōs.</div>
<div class="line" data-l="939">in somnīs velutī, cum pectora terruit īra,</div>
<div class="line" data-l="940">hic cursū super īnsequitur, fugere ille vidētur,</div>
<div class="line" data-l="941">festīnantque ambō, gressum labor ipse morātur,</div>
<div class="line delenda" data-l="942">[alternīs poterant īnsistere coepta perīclīs]</div>
<div class="line" data-l="943">nec requiēs aderat: timor undique concitat īrās.</div>

<div class="line indent" data-l="944" data-bookbegin="Iliad 22">spectant dē mūrīs miserī sua fāta parentēs</div>
<div class="line" data-l="945">pallentemque vident suprēmō tempore nātum</div>
<div class="line" data-l="946">quem iam summa diēs suprēmā lūce premēbat.</div>
<div class="line" data-l="947">huic subitō ante oculōs similis Trītōnia frātrī</div>
<div class="line" data-l="948">occurrēns iuvenem simulātō dēcipit ōre;</div>
<div class="line" data-l="949">nam cum Dēiphobī tūtum sē crēdidit armīs,</div>
<div class="line" data-l="950">trānstulit ad Danaōs iterum sua nūmina Pallas.</div>
<div class="line" data-l="951">concurrunt iactīs inter sē comminus hastīs</div>
<div class="line" data-l="952">invictī iuvenēs. hic vastīs intonat armīs,</div>
<div class="line" data-l="953">ille hastam validō nēquīquam umbōne repellit</div>
<div class="line" data-l="954">alternīsque ferōs mūtat congressibus ictūs.</div>
<div class="line" data-l="955">sūdor agit rīvōs, ēnsem terit horridus ēnsis</div>
<div class="line" data-l="956">collātusque haeret pede pēs et dextera dextrae.</div>
<div class="line" data-l="958">hastam iam manibus saevus lībrābat Achillēs</div>
<div class="line" data-l="957">inque virum magnīs ēmissam vīribus ēgit,</div>
<div class="line" data-l="959">quam praeterlāpsam vītāvit callidus Hector.</div>
<div class="line" data-l="960">exclāmant Danaī. contrā Priamēius hērōs</div>
<div class="line" data-l="961">vibrātum iaculum Vulcānia torquet in arma,</div>
<div class="line" data-l="962">nec successus adest, nam dūrō īnflectitur aurō</div>
<div class="line" data-l="963">dissiluitque mucrō. gemuērunt agmina Trōum.</div>
<div class="line" data-l="964">concurrunt iterum collātīs fortiter armīs</div>
<div class="line" data-l="965">inque vicem dūrōs ēvītant comminus ēnsēs.</div>
<div class="line" data-l="966">nec sufferre valet ultrā sortemque suprēmam</div>
<div class="line" data-l="967">stantemque Aeacidēn dēfectīs vīribus Hector.</div>
<div class="line" data-l="968">dumque retrō cēdit frāternaque rēbus in artīs</div>
<div class="line" data-l="969">respicit auxilia et nūllam videt esse salūtem,</div>
<div class="line" data-l="970">sēnsit adesse dolōs. quid agat? quae nūmina supplex</div>
<div class="line" data-l="971">invocet? et tōtō languēscunt corpore vīrēs</div>
<div class="line" data-l="972">auxiliumque negant. retinet vix dextera ferrum,</div>
<div class="line" data-l="973">nox oculōs inimīca tegit nec subvenit ūllum</div>
<div class="line" data-l="974">dēfessō auxilium. pugnat moritūrus et altō</div>
<div class="line" data-l="975">corde premit gemitūs. īnstat Nērēius hērōs</div>
<div class="line" data-l="976">turbātumque premit procul undique; tunc iacit hastam</div>
<div class="line" data-l="977">et mediās rigidā trānsfīxit cuspide faucēs.</div>
<div class="line" data-l="978">exsultant Danaī, Trōes sua vulnera dēflent.</div>
<div class="line" data-l="979">tunc sīc āmissīs īnfēlīx vīribus Hector:</div>
<div class="line" data-l="980">“ēn concēde meōs miserīs genitōribus artūs,</div>
<div class="line" data-l="981">quōs pater īnfēlīx multō mercābitur aurō.</div>
<div class="line" data-l="982">dōna ferēs victor. Priamī nunc fīlius ōrat,</div>
<div class="line" data-l="983">tē Priamus, dux ille ducum, quem Graecia sōlum</div>
<div class="line" data-l="984">pertimuit. sī, nec precibus nec mūnere victus,</div>
<div class="line" data-l="985">nec lacrimīs miserī nec clārā gente movēris,</div>
<div class="line" data-l="986">afflīctī miserēre patris. moveat tua Pēleus</div>
<div class="line" data-l="987">pectora prō Priamō, prō nostrō corpore Pyrrhus.”</div>
<div class="line" data-l="988">tālia Prīamidēs. quem contrā dūrus Achillēs:</div>
<div class="line" data-l="989">“quid mea supplicibus temptās īnflectere dictīs</div>
<div class="line" data-l="990">pectora, quem possem dīreptum mōre ferārum,</div>
<div class="line" data-l="991">sī sineret nātūra, meīs absūmere mālīs?</div>
<div class="line" data-l="992">tē vērō trīstēsque ferae cūnctaeque volucrēs</div>
<div class="line" data-l="993">dīripient, avidōsque canēs tua vīscera pāscent.</div>
<div class="line" data-l="994">haec ex tē capient Patroclī gaudia mānēs,</div>
<div class="line" data-l="995">sī capiunt umbrae.” dum tālia magnus Achillēs</div>
<div class="line" data-l="996">ōre trucī iactat, vītam miserābilis Hector</div>
<div class="line" data-l="997">reddidit. hunc animī nōndum satiātus Achillēs</div>
<div class="line" data-l="998">dēligat ad currum pedibusque exsanguia membra</div>
<div class="line" data-l="999">ter circum mūrōs victor trahit; altius ipsōs</div>
<div class="line" data-l="1000">fert dominī successus equōs. tum maximus hērōs</div>
<div class="line" data-l="1001">dētulit ad Danaōs foedātum pulvere corpus.</div>
<div class="line" data-l="1002">laetantur Danaī, plangunt sua vulnera Trōes</div>
<div class="line" data-l="1003">et pariter captōs dēflent cum fūnere mūrōs.</div>

<div class="line indent" data-l="1004" data-bookbegin="Iliad 23">intereā victor dēflētī corpus amīcī</div>
<div class="line" data-l="1005">fūnerat Aeacidēs pompāsque ad fūnera dūcit.</div>
<div class="line" data-l="1006">tum circā tumulum miserōs rapit Hectoris artūs</div>
<div class="line" data-l="1007">et vapidō cinerī lūdōrum indīcit honōrēs.</div>
<div class="line" data-l="†1008">Tȳdīdēs cūnctōs cursū pedibusque ferōcem</div>
<div class="line" data-l="†1009">Mērionēn superat; luctandō vincitur Aiāx</div>
<div class="line" data-l="1010">cuius dēcēpit vīrēs Lāertius āstū;</div>
<div class="line" data-l="1011">caestibus adversīs cūnctōs superāvit Epēus</div>
<div class="line" data-l="1012">et discō fortis Polypoetēs dēpulit omnēs</div>
<div class="line" data-l="1013">Mērionēsque arcū. tandem certāmine missō</div>
<div class="line" data-l="1014">in sua castra redit turbīs comitātus Achillēs.</div>

<div class="line indent" data-l="1015" data-bookbegin="Iliad 24">flent miserī āmissum Phryges Hectora tōtaque maestō</div>
<div class="line" data-l="1016">Trōia sonat plānctū; fundit miseranda querēlās</div>
<div class="line" data-l="1017">īnfēlīx Hecubē saevīsque arat unguibus ōra</div>
<div class="line" data-l="1018">Andromachēque suās scindit dē pectore vestēs,</div>
<div class="line" data-l="1019">heu tantō spoliāta virō. ruit omnis in ūnō</div>
<div class="line" data-l="1020">Hectore causa Phrygum, ruit et dēfessa senectūs</div>
<div class="line" data-l="1021">afflīctī miseranda patris, quem nec sua coniūnx</div>
<div class="line" data-l="1022">turbaque nātōrum nec magnī glōria rēgnī</div>
<div class="line" data-l="1023">oblītum tenuit vītae quīn īret inermis</div>
<div class="line" data-l="1024">et sōlum invictī castrīs sē redderet hostis.</div>
<div class="line" data-l="1025">mīrantur Danaum procerēs, mīrātur et ipse</div>
<div class="line" data-l="1026">Aeacidēs animum miserī senis; ille trementēs</div>
<div class="line" data-l="1027">affūsus genibus tendēns ad sīdera palmās</div>
<div class="line" data-l="1028">haec aït: “ō Graiae gentis fortissime Achillēs,</div>
<div class="line" data-l="1029">ō rēgnīs inimīce meīs, tē Dardana sōlum</div>
<div class="line" data-l="1030">victa tremit pūbēs, tē sēnsit nostra senectūs</div>
<div class="line" data-l="1031">crūdēlem nimium. nunc sīs mītissimus ōrō</div>
<div class="line" data-l="1032">et patris afflīctī genibus miserēre precantis</div>
<div class="line" data-l="1033">dōnaque quae portō miserī prō corpore nātī</div>
<div class="line" data-l="1034">accipiās. sī nec precibus nec flecteris aurō,</div>
<div class="line" data-l="1035">in senis extrēmōs tua dextera saeviat annōs.</div>
<div class="line" data-l="1036">saltem saeva pater comitābor fūnera nātī!</div>
<div class="line" data-l="1037">nec vītam mihi nec magnōs concēdere honōrēs,</div>
<div class="line" data-l="1038">sed fūnus crūdēle meum. miserēre parentis</div>
<div class="line" data-l="1039">et pater esse meō mītis dē corpore disce.</div>
<div class="line" data-l="1040">Hectoris interitū vīcistī Dardana rēgna,</div>
<div class="line" data-l="1041">vīcistī Priamum. sortis reminīscere victor</div>
<div class="line" data-l="1042">hūmānae variōsque ducum tū respice cāsūs.”</div>
<div class="line" data-l="1043">hīs tandem precibus grandaevum mōtus Achillēs</div>
<div class="line" data-l="1044">allevat ā terrā corpusque exsangue parentī</div>
<div class="line" data-l="1045">reddidit Hectoreum. post haec sua dōna reportat</div>
<div class="line" data-l="1046">in patriam Priamus trīstēsque ex mōre suōrum</div>
<div class="line" data-l="1047">apparat exsequiās extrēmaque fūnera dūcit.</div>
<div class="line" data-l="1048">tum pyra cōnstruitur, quā bis sex corpora Graium</div>
<div class="line" data-l="1049">quadrupedēsque adduntur equī currūsque tubaeque</div>
<div class="line" data-l="1050">et clipeī galeaeque cavae argūtaque tēla.</div>
<div class="line" data-l="1051">haec super ingentī gemitū compōnitur Hector.</div>
<div class="line" data-l="1052">stant circum Īliades mātrēs manibusque decōrōs</div>
<div class="line" data-l="1053">abrumpunt crīnēs laniātaque pectora plangunt.</div>
<div class="line delenda" data-l="1054">[illō namque rogō nātōrum fūnera cernunt]</div>
<div class="line" data-l="1055">tollitur et iuvenum magnō cum murmure clāmor</div>
<div class="line" data-l="1056">flēbilis. ārdēbat flammā namque Īlion illā.</div>
<div class="line" data-l="1057">inter quōs gemitūs laniātō pectore coniūnx</div>
<div class="line" data-l="1058">prōvolat Andromachē mediōsque immittere in ignēs</div>
<div class="line" data-l="1059">sē cupit Astyanacta tenēns, quam iussa suārum</div>
<div class="line" data-l="1060">turba rapit. contrā trīstis tamen usque resistit</div>
<div class="line" data-l="1061">dōnec collāpsae cecidērunt rōbora flammae</div>
<div class="line" data-l="1062">inque levēs abiit tantus dux ille favīllās.</div>

<div class="line indent" data-l="1063">sed iam siste gradum fīnemque impōne labōrī,</div>
<div class="line" data-l="1064">Calliopē, vātisque tuī moderāre carīnam,</div>
<div class="line" data-l="1065">rēmīs quem cernis stringentem lītora paucīs,</div>
<div class="line" data-l="1066">iamque tenet portum mētamque potentis Homērī.</div>
<div class="line" data-l="1067">Pīeridum comitāta cohors, summitte rudentēs;</div>
<div class="line" data-l="1068">sānctaque virgineōs laurō redimīta capillōs,</div>
<div class="line" data-l="1069">ipsa tuās dēpōne lyrās. ades, inclita Pallas,</div>
<div class="line" data-l="1070">tūque favē vātī, cursū iam, Phoebe, perāctō.</div>
</content>

</body>
</html>